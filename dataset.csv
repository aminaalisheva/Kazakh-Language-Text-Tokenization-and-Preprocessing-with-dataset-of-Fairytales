text,url,retrieval_date
"Қазақ халқының ұлттық ертегілері

Жолбарыс бір түлкіні ұстап алады. Түлкі құйрығын бұлаңдатып, тұмсығын жоғары көтеріп:
 - Мені жей алмайсың! Мен осы орманға қожалық етуге келгенмін, - дейді. Жолбарыс түлкіге олай бір, былай бір қарап, сенбей:
- Мүмкін емес,— дейді.
- Сенбесең, менімен бірге орманға жүр. Ондағы барлық аңдардың менен қалай қорқатынын өз көзіңмен көр, - дейді түлкі. Жолбарыс бұған келіседі. Түлкі жолбарыстың алдына түсіп, паңдана жүріп отырады. Жолбарысты көріп аңдар мен құстар зәресі ұшып, тым-тырағай қашады, ұялары мен індеріне тығылады, аспанға ұшады. Ал қу түлкі басын онан сайын көтере түсіп: 
- Ал, енді көзің жеткен шығар! Менен қорықпайтын жан бар ма тірі?-деп мақтанады.
- Я, сен шынында да айбарлы екенсің,- деп алданған жолбарыс жайына кетеді.",https://ertegiler.kz/story/qu-tulki,2025-01-29
"Қазақ халқының ұлттық ертегілері

Ерте заманда бір патша өмір сүріпті. Патшаның қисапсыз байлығы болса да, үнемі қабағының астынан бір мұң бары байқалып тұрады екен. Сөйтсе, әлгі патшаның перзенті болмапты. Патша қапаланып, қайғырып жүргенінде, бір күні жұбайы жыланның тіліне жерік екенін айтыпты. Осы сөзді қаншама рет Құдайдан жалынып сұраса да, ести алмаған ол жүрегі жарыла қуанып, жар салыпты:

— Егер кімде-кім менің жарлығыма құлақ асып, жарымның жерік асы – жыланның тілін әкеліп берсе, соған жалғыз қарындасымды қосып, өзіме күйеу бала етемін. Бір ескеретін жәйт: ол Сахарадағы жыландар ордасының патшасы атақты Афита-Әбжыланның тілі болуы тиіс, – депті. «Үмітсіз–сайтан» демекші, байлық пен аса сұлу патша қарындасын алуға қызыққандар Сахараға жол тартыпты. Олардың ішінде сол шаһарда тұратын бір саудагердің Азу есімді баласы да бар екен. Азу о баста өмірге келгенде, жылан терісін жамыла туыпты. Өз терісінің пайдасын көрмекке әрі сынамаққа ол да үмітпен жыландар ордасына аттаныпты. Азу жолда келе жатып, әр жерде шашылған адам сүйектеріне көзі сүріне береді. «Бұлар да мен сияқты үміткерлер шығар» деп топшылаған ол өзі тек терісінің арқасында ғана аман келе жатқанын түсінеді. Ақырында көп қиындық көріп, Сахараға жетеді. Ордаға келген соң ол жыландармен тез араласып кетеді. Бірде жыландар патшасы тағамды өте жақсы даярлай алатын аспазшы керек екенін мәлімдейді. Сынға түскендердің арасынан Азу озып шығады. Ол қолынан келген өнерінің барлығын жұмсаған екен. Сөйтіп, аз уақыт ішінде Азу Афита-Әбжыланның жақсы көрер жақынына айналады. Әңгімеге тарта жүріп, жыландар патшасының жаны қолындағы сақинада екенін де біліп алады. Оны Афита масаңдау кезінде айтып қояды. Бір күні Азу тәтті тағам жасап, оған ұйықтататын дәрі қосады да, Афита-Әбжыланға жегізеді. Ол қатты ұйқыға кеткен кезде сақинасын алып, қақ бөледі. Содан соң тілін кесіп алып, түн қараңғылығымен тайып отырады. Бұл оқиғаны таң атқан соң бір-ақ білген жыландар оны әрі іздеп, бері іздеп, таба алмай қала береді. Азудың оңай құтылуының себебі: Сахарадан шыққан соң, ол адам қалпына қайта ауысып алады. Еліне аман-есен оралған Азу патшаға жыланның тілін әкеп беріп, оның қарындасына үйленеді. Ал, жерік асын жеген патша жары көңілі судай тасып, айы-күні жетіп ұлды болады. Ұлан-асыр той жасалады. «Той десе, қу бас домалайды» демекші, бұл тойға баяғы Азуды іздеп жүрген жылан да келіпті. Ол Азуды иісінен танып қалып, санын бір-ақ соғыпты. Ішіне кек түйіп, өз ордасына қайтыпты. Келген соң бұл жаңалықты басқаларға айтып беріпті. Мұны есіткен жыландар ашуланып, адамзаттан кек алмаққа бекінеді. Улы тілі арқылы адам баласына зиян келтіріп, ұрпағын кеселге душар етпек болады. Афита-Әбжыланның жұбайы Флита-Әбжылан қатты ызаланып, оны өлтірмекке өзі аттанатынын мәлімдейді. Афита-Әбжылан дүние салған кезде ол қасында бола алмапты, алысқа қонаққа кеткен екен. Араға біраз уақыт салып Флита-Әбжылан патшалыққа келеді. Азуды іздеп жүріп, бір үйдің түндігінен сығалап қараса, бесіктегі жас баланы көреді. Бұл жаңа туған нәресте патшаның мұрагері еді. Ол бар ашуын осы баладан алмаққа бекінеді. Үйде жан жоқ кезді пайдаланып, түндіктен түседі. Баланың қасына енді жақындай бергенде, есіктен бір әйел кіріп келеді. Жылан сасқалақтап қалады. Ал, патша жарының абыржығаны сонша, тілі күрмеліп:

— О, Құдайым. Жалғыз сәбиімді ажалға қалай қиям? Оны босанарда жыланның тіліне жерік болып едім, енді ажалы да сол жылан тілінен болмақ па? Жо-жоқ, құтқара көр! – деп жалбарыныпты. Сол сәтте қайдан есіне түскені белгісіз, ошақта тұрған сүтке қарай ұмтылады. Қазандағы сүтті жыланға көрсетіп тұрып:
— О, Әбжылан! Менің жалғызыма қиянат жасама!.. Жүрегім сезеді, сен кек алмақшысың. Баламды саған бермеймін. Болмаса мені шақ. Мен де анамын, ана сүтінен жаралғанмын. Балам да, басқа жан-жануарлар да ана сүтінен жаралған. Сен де біз сияқты ана сүтінен нәр алғансың. Тіршілік иесінің нәрі - сүт. Ол қасиетті де қастерлі. Оны Жаратқан ием сыйға тартқан. Ақты жерге төкпе деуі сондықтан. Ал мен сол сүтті сенің басыңа төгемін. Тек балам үшін, тек жалғызымның өмірі үшін ғана салттан аттаймын. О, Әбжылан, опасыз! Сенің уың осы сүт арқылы құдіретінен айырылсын! О, Жаратушым, тілегімді қабыл ет! – деп еңіреп тұрып, сүтті жыланға шашып жібереді. Сол сәтте, шынында да, жылан бар құдіретінен айырылады. Сүттің қасиетті күші оның уы мен айбатын сиқырлап тастайды. Жылан есеңгіреп тұрып-тұрып, есіктен шығып кетеді. Міне, осыдан бастап барлық жылан атаулы сүтті көрсе, айбатынан айырылады екен. Олар үйге кіргенде басына ақ құйса, сытылып шығып кетеді. Оларға бұл қасиет сонау заманғы өз аналарынан дарыса керек.",https://ertegiler.kz/story/sabige-omir-syilagan-qudiret,2025-01-29
"Ханс Кристиан Андерсен

Менің бейшара гүлдерім мүлде солып қалыпты, – деді Ида.
– Кеше кешкілік соншалық әдемі еді, енді, міне, қылжиып жатыр. Неге бұлай?
– Ол диванда отырған студенттен осылай деп сұрады. Қыз студентті өте жақсы көретін. Өйткені ол таңғажайып әңгімелерді майын тамызып айта беретін және ағаштан жонып, ішінде кіп-кішкентай бишінің бейнесі бар жүрекше, гүл, есік-терезесі ашылып-жабылатын керемет сарайлар секілді ойыншықтар жасайтын. Студент өте бір көңілді жан еді.
— Бұларға не болған? – деп қайталап сұрады да, қыз солып қалған бір шоқ гүлді көрсетті. 
— Не болғанын білесің бе? – деді студент.
 – Гүлдер түнде би кешіне барған, шаршап қылжиып жатқаны да сондықтан.
— Гүлдер билемейді ғой! – деді кішкентай Ида.
— Билейді! – деді студент сенімді үнмен. 
– Түн жарымда қараңғы түсіп, бәріміз ұйқыға кеткенде, олардың бір-бірімен қалай билегенін көрсең, соншалық ғажап!
— Олардың биіне кішкене балалардың баруына бола ма?
— Неге болмасын, – деді студент, – кішкентай меруерт гүлдер мен дәстүргүлдер де билейді ғой. 
— Ең әдемі гүлдер қай жерде билейді, а? – деп сұрады Ида.
 — Сен қаланың сыртында, ғажайып гүлдер өсетін бағы бар, жаз кезінде патша келетін әлгі үлкен сарай тұрған жерде болмап па едің? Қолыңдағы нанды көріп, соған жүзіп келген аққуларды ұмытып қалдың ба? Міне, дәл сол жерде нағыз би кештері өтіп тұрады!
— Мен кеше мамаммен бірге сол жерге бардым, – деді кішкене Ида.
– Бірақ ағаштарда бірде-бір жапырақ қалмапты, бақта да жалғыз тал гүл жоқ. Олар қайда кетті екен? Жазда соншалық көп еді!..
— Олардың барлығы да сарайда! – деді студент.
– Патша мен оның қызметшілері қалаға көшіп келісімен барлық гүл атаулы бақтан сарайға қашып барады. Сол жерде олардың сауық-сайраны басталады. Барып көрсең ғой, шіркін! Ең әдемі екі раушан гүл таққа отырады, бұлар патша мен оның зайыбы. Қып-қызыл қораз айдарлы тәж гүлдер олардың екі жағына тұрып алып, иіліп, тәжім етеді. Бұлар нөкерлер. Сонан соң толып жатқан әдемі гүлдер келеді де, би кеші басталады. Теңізшілер бейнесіндегі кіп-кішкентай сүмбіл иек, жылан қиық бикештер есепті көгілдір түсті шегір гүлдермен билейді, ал қызғалдақтар мен үп-үлкен сары лалалар – кәрі кемпірлер секілді биді сырттай қызықтап, тәртіпті бақылап тұрады.
— Патша сарайында билегені үшін гүлдерге ешкім ұрыспай ма? – деп сұрады, кішкентай Ида.
— Бұл туралы ешкім де білмейді ғой!– деді студент. Рас, кей кезде түннің бір уағында қолында бір топ кілт бар күзетші шал келіп кетеді. Кілттің сылдырын естіген сәтте гүл атаулы терезеге тұтылған ұзын перденің тасасына жасырынып қалады да, кішкентай саңылаудан ұрлана қарап тұрады. «Мына жерден гүлдің иісі аңқып тұр ғой», – деп міңгірлейді шал. Бірақ ештеңе көрмейді. — Міне, қызық! – деді кішкентай Ида қол шапалақтап. – Оларды мен де көре алмаймын ба сонда?
— Көре аласың, –деді студент. – Ендігі барғаныңда терезеге қарасаң жетіп жатыр. Мен бүгін ол жерден үп-үлкен сары лалагүлді көрдім. Ол өзін сарайда тұратын бикештей сезініп, диванның үстінде кербез керіліп жатты.
— Ботаникалық бақтағы гүлдер ол жерге бара ала ма? Екі ара тым алыс қой! — Қорықпай-ақ қой, – деді студент.
 – Керек болса олар ұша да алады. Сен өте әдемі қызыл, сары гүлдерге ұқсайтын ақ көбелекті көріп пе едің? Олар да бір кезде гүл болған. Өз сабақтарынан үзіліп, биікке ыршып, қанат секілді қауыздарын қағып-қағып қалып ұша жөнелген. Олар өте әдепті болғандықтан осындай бақытқа ие болған. Әрине, олар түнде ғана ұшпайды. Ал басқалары күндіз де сабақтарына жабысып, қимылсыз отырады. Олар болса ұшып жүреді. Ұша-ұша қауыздары да ақыры нағыз қанатқа айналады. Сенің өзің оларға талай рет қызыға қараған да шығарсың. Айтпақшы, Ботаникалық бақтағы гүлдердің патша сарайында болмауы да мүмкін. Бәлкім, олар әр күн сайын әлгі сарайда сауық-сайран өтетінін білмейтін де шығар. Мен саған кейіннен профессордың өзі таң қалатын әңгіме айтайын. Сен оны білесің, бізбен көрші тұрады ғой. Сонымен оның бағына барғанда кез келген гүлдің біреуіне патша сарайындағы би кеші туралы айт. Ол басқа гүлдерге жеткізеді де, барлығы қашып кетеді. Баққа келген профессор онда бірде-бір гүлдің қалмағанын көріп, не болғанын түсіне алмай аң-таң қалады.
— Ол басқаларына қалай айтады? Гүлдің тілі жоқ қой.
— Әрине, жоқ, – деп келісті студент.
– Дегенмен олар бір-бірімен ымдасып ишара арқылы түсініседі. Сәл ғана самал соқса олардың теңселіп, жап-жасыл жапырақтарының қалай желпілдейтінін талай рет көрмеп пе едің. Осының өзі қандай тамаша! Бір-бірімен сөйлесіп жатқан секілді. 
— Ал профессор олардың ымдасуын түсіне ме? – деп сұрады кішкентай Ида.
— Әрине! Таңертең баққа келген ол үлкен қалақайдың теңселе қозғалып, көздің жауын алардай қып-қызыл қалампырға ишарат жасап тұрғанын көреді. Қалақайдың: «Сен соншалық сүйкімдісің, мен сені сүйемін», –деп тұрғанын түсінген профессор оны салып қалады. Қалақайдың қылқандарының қалай екенін білесің ғой, ол профессордың қолын шағып алады. Осыдан кейін ол әлгіге тиісуді қойған.
 — Міне, қызық! – деп Ида күліп жіберді.
— Қайдағыны айтып, баланың басын қатыруға бола ма? – деді осы үйге қонаққа келіп, диванда манаурап отырған кеңесші. Ол студентті жақтырмайтын, үнемі күңкілдеп, сөгіп отыратын. Әсіресе оның ағаштан жонып жасаған қолына жүрек ұстап, дарға асулы тұрған адам (жүрек ұрлағаны үшін дарға асылған) немесе мұрнына күйеуін мінгізіп, таяқта отырған мыстан кемпірдің мүсіні секілді көз тартарлық ойыншықтарын көргенде кеңесші қарап отырып бүлінетін. 
— Қайдағыны айтып, баланың басын қатыруға бола ма? Бұның бәрі бос далбаса! –дейтін ол әрқашан. Бірақ студенттің әңгімесі Иданың көкейіне мықтап орнықты, ол күні бойы гүлдер туралы ғана ойлаумен болды. «Гүлдер биден шаршаған соң қалжырап қалған екен ғой». Ида ойыншықтары жатқан кішкене столға келді. Столдың тартпасында әр түрлі ойыншықтар өте мол еді. Софи есімді қуыршақ өз төсегінде ұйықтап жатқан, Ида оған:
— Төсектен тұрып, бүгінше жәшікке түнеп шығуыңа тура келер, Софи. Бейшара гүлдер сырқаттанып қалыпты, оларды сенің төсегіңе жатқызсақ, бәлкім, жазылып көтер, –деді. Сөйтіп қуыршағын төсектен жұлып алды. Софи өз төсегін өзіне билетпегені үшін Идаға жақтырмай бір қарады да үндемеді. Ида гүлдерді төсекке жатқызып, үстін көрпемен дұрыстап жапты да: «Қозғалмай жатсаңдар шай беремін, таңертең сендер мүлде жазылып кетесіңдер», – деп уәде өтті. Сонан соң күн түспесін деп шымылдықты жапты. Студенттің әңгімесі есінен шықпай қойды, төсегіне жатқан соң да терезені түгел алып жатқан перденің тасасына жасырынған қызғалдақ, сүмбіл секілді мамасының сүйкімді гүлдеріне қарамауға шыдамы жетпеді. Сүйкімді гүлдерге қарап жатып: «Мен бәрін білемін, түнде сендерде би кеші болады», – деп күбірледі. Гүлдер ештеңе білмейтіндей қимыл-қыбырсыз тұра берді, тіпті бірде-біреуі сыбдыр еткен жоқ. Бірақ кішкентай Ида олардың би кешіне баратындығына еш күмәнданған жоқ. Төсекке жатқанмен Ида ұйықтай алмай ұзақ уақыт гүлдердің қалай билейтінін көз алдына елестетумен болды. «Менің гүлдерім шынымен-ақ патша сарайындағы би кешіне барды ма екен?» – деп ойлады. Осы бір тәтті ойға беріліп жатып ұйықтап кетті. Түн ортасында кішкентай Ида кенеттен оянып кетті. Түсінде ол әр түрлі гүлдерді және мұның басын түкке тұрғысыз бірдемелермен қатырған студентті сөгіп жатқан кеңесшіні көрді. Ида жатқан бөлмедегі столда шырағдан жанып тұрған, әкесі мен шешесі ұйықтап жатыр екен. 
— Менің гүлдерім қалай ұйықтап жатыр екен, білейінші, – деп ойлаған Ида жастықтан басын көтеріп жартылай ашық тұрған есікке қарады. Осы сәт ойыншықтары мен гүлдері қалған бөлмеде әлдекім жайлап қана фортепьяно ойнап жатқан секілденді, мұндай әуенді ол ешқашан естімеп еді.Расында да, гүлдер билеп жатыр! – деп күбірледі Ида.
– Шіркін-ай, өз көзіммен көрер ме едім! Бірақ әкесі мен шешесін оятып алармын – деп қауіптеніп, орнынан тұруға батылы жетпеді. 
— Гүлдер осы бөлмеге кірсеші,– деп тіледі ол. Бірақ гүлдер оның бөлмесіне кірмеді. Жаңағы әсем әуен баяу ғана қалықтап тұр. Соншалық сүйкімді, ғажап әуен! Ида шыдай алмай жайлап төсектен түсті де, аяғының ұшымен басып барып, жартылай ашық есіктен екінші бөлмеге көз салды. Ғажайыпты көріп, аңтарылып тұрып қалды. Ол бөлмеде шырағдан жанып тұрмағанмен күндізгідей жап-жарық еді. Енді терезеден ай сәулесі түскен жерге қызғалдақ пен сүмбіл гүл екі қатарға сап түзеп тұра қалыпты. Терезенің алдында топырақ толтырылған түбектен басқа ештеңе қалмаған, гүл атаулының бәрі жерге түсіп кетіпті. Әр түрлі гүлдер аса бір жарастықпен билеп жүр, олар бірде дөңгеленіп, енді бірде бейне бір қол ұстасқандай жасыл жапырақтары бір-біріне жабысып, шыр айналады. Фортепьянода үп-үлкен сары лалагүл ойнап отыр. Мұны Ида жаздыгүні көрген де шығар, бәлкім. Студенттің бір ретте «Ах, ол Лина бикешке қандай ұқсайды» дегені әлі есінде. Сонда барлығы да студентті мазақтап күлген. Ал дәл қазір лалагүл шынында да Линаға ұқсайтын тәрізденді. Оның рояльда оймауы Линаға қатты ұқсайды екен, ол да сопақша келген бетін біресе оңға, біресе солға бұрып, әуеннің ырғағына сай басын шұлғып отыратын. Иданы ешқайсысы байқай қоймайды. Кенет үлкен көгілдір жылан қияқ ойыншықтар жатқан столдың ортасына ыршып шықты да, ауру гүлдер жатқан қуыршақтың төсегіне жақындап келіп, көрпені ашып жіберді. Біздің де билегіміз келеді дегендей бас шұлғысып, орындарынан тұрып кетті. Астыңғы ерні опырылып түскен кәрі Курилка әдемі гүлдердің алдына келіп, бас игені сол еді, олар столдан ырғып-ырғып түсіп, басқаларға қосылып, көңілді сайранға араласып кетті. Олардың бірде-біреуі ауру гүлге ұқсамайтын еді. Кенет әлдене сарт етті де, әлдекім еденге құлап түскендей болды. Ида жалт қарады, бұл қызыл тал екен. Өзінің гүлдерге бөтен еместігін танытқысы келгендей ол да столдан ыршып түсіпті. Қағаз гүлдермен әшекейленген қызыл тал да көздің жауын алардай еді. Оның иығына кеңесшінікіне ұқсас кең жиекті қалпақ киген балауыздан жасалған қуыршақ отырып алыпты. Қызыл тал үш бірдей ағаш аяқтарымен еденді дүңкілдете тепкілеп, гүлдердің арасында ерекшеленіп, мазурка биін билей бастады. Ал басқа гүлдер тым жеңіл болғандықтан бұл биді билей алмайтын-ды. Кенет қызыл талдың иығында отырған балауыз қуыршақ бойын түзеп, қағаз гүлдерді шыр айналдырып, қатқыл дауыспен:
— Қайдағыны айтып, баланың басын қатыруға бола ма? Мұның бәрі бос далбаса! – деп айқай салды. Кең жиекті қалпақ киген, өңі сұп-сұр әрі адуын қуыршақ кеңесшіден айнымай қалыпты. Осы кезде қағаз гүлдер оның шілмиген тірсегінен салып-салып жіберді. Балауыз қуыршақ бұрынғы қалпына түсіп, бүрісіп отырды да қалды. Мұның күлкілі болғаны соншалық, Ида өзін-өзі тежей алмады. Бірде еңсесін көтеріп, шіреніп, енді бірде жиегінен қалпақ киген балауыз қуыршақ қалпына түскен кеңесшінің қызыл талмен бірге билемеске амалы қалмады. Ақыры, барлығының, әсіресе қуыршақ төсегінен тұрған гүлдердің өтініші бойынша қызыл тал би алаңынан кетіп, балауыз қуыршақтың жаны жай тапты. Кенет Софи және басқа ойыншықтар жатқан жәшік дүңкілдей бастады. Курилка стол жиегімен жүгіріп барып, етпеттеп жата қалды да, столдың тартпасын ашты. Софи орнынан тұрып, жан-жағына таңырқай қарады.
— Сендер би кешін өткізіп жатыр екенсіңдер ғой, – деді ол.
 – Маған неге айтпайсыңдар?
— Менімен билегің келе ме? – деп сұрады Курилка.
— Менімен билейтін кісінің сұрын қара! – деді де Софи теріс айналды. Сонан соң жәшікке отырып, гүлдердің өзін биге шақыруын күтті. Бірақ онымен билеу бірде-біреуінің қаперіне кіріп шықпайтын тәрізді. Ол қатты жөтелді, сонда да ешкім назар аудармады. Курилка жалғыз өзі әп-әдемі билеп жүрді. Бірде-бір гүлдің өзіне көз салмағанына ызаланған Софи жерге құлап түсті, сол-ақ екен, барлығы жүгіріп келіп: «Бір жеріңді жарақаттап алған жоқпысың», – деп сұрай бастады. Барлығы бірдей, әсіресе оның төсегіне жатып тұрған гүлдер Софимен соншалық жылы сөйлесті. Софидың еш жері жарақаттанбаған еді. Кішкене Иданың гүлдері соншалық тамаша төсегін бергені үшін алғыс жаудырып, оны ортаға алып шығып, биге тартты, ал басқалары қол ұстасып, оларды қоршап, айнала бастады. Қатты көңілденген Софи гүлдерге қарап, «төсегін оларға беретіндігін, өзі жәшіктің ішінде ұйықтайтындығын» айтты.
— Рақмет! – десті гүлдер.
– Бірақ біз ұзақ өмір сүре алмаймыз. Таң атысымен біз біржола өлеміз! Кішкентай Идаға түсіндіріп айт, ол бізді бақтың әнші құс көмілген жеріне сақтасын; жаз келісімен қайтадан өсіп шығамыз, әрі бұдан да әдемі боламыз. 
— Жоқ, сендер өлуге тиісті емессіңдер! – деді де Софи гүлдерді құшақтап сүйді. Осы кезде есік ашылып, ішке бір топ гүл кірді. Ида бұлардың қайдан келгенін біле алмады. Бәлкім, патша сарайынан келген шығар деп ойлады. Ең алдында бастарына алтын тәж киген екі раушан гүлі келеді. Бұлардың патша мен оның зайыбы екенін қыз бірден түсінді. Ол екеуінің соңында жан-жағына бас шұлғып, көздің жауын алардай әдемі қалампыр мен меруерт гүлдер келе жатыр. Музыканттар ірі келген... ...көкнар мен сарғалдақтар бұршақ қауызын үрлей-үрлей жарылардай әбден ісініп кеткен тәрізді, ал кіп-кішкентай көкшіл қоңыраугүлдер мен аппақ жауқазындар бейне бір қоңырау тағып алғандай сылдырлаған үн шығарады. Олардың соңын ала топ-топ болып әр түрлі гүлдер көгілдір шегіргүл, қызғылт сары дәстүргүл және басқалары қызу билеп кіріп келеді. Гүл атаулының бір-бірімен сүйісіп, жүріп билегені соншалық ғажайып бір сурет еді.Ақыры барлығы бір-біріне тәтті ұйқы тілеп, тарап кетті. Кішкене Ида төсегіне келіп жатты. Түні бойы ол түс көрді. Түсінде осылардың барлығын қайталап көріп шықты. Таңертең орнынан тұра салып, гүлдерін көру үшін столға келді. Көрпені ашып жіберді, гүлдері орнында жатыр екен, бірақ мүлде солып қалыпты. Софи да жәшіктің ішінде қатты ұйықтап жатыр.
— Сенің маған не айтуың керек екенін білесін бе? – деп сұрады Ида. Софи оған түк түсінбегендей бажырая қарап, ләм деместен жата берді. 
— Сен қандай жамансың, – деді ашулы Ида. – Олар сенімен биледі ғой. Осыдан кейін ол қалпағында әдемі құстың суреті бар қатты қағаздан жасалған қорапты алып, оның ішіне солып қалған гүлдерді салды.
— Miнe, сендердің табыттарын осы! – деді ол. 
– Менің норвег туыстарым келген соң келесі жазда бұдан да әдемі болып қайта өсіп шығуларын үшін біз сендерді баққа апарып көмеміз. Ионас пен Адольф алғыр да өжет балалар еді. Әкелері екеуіне жаңа садақ сатып әперген-ді. Олар жаңа ойыншықтарын көрсетуге Идаға келген. Қыз оларға солып қалған бейшара гүлдер туралы айтып, көмектесулерін сұрады. Балалар садақтарын асынып, жол бастады, олардың соңынан өлі гүлдер салынған қорапты көтерген кішкентай Ида ілесті. Бақ ішінен жер қазды. Ида өлі гүлдерді сүйіп болған соң, қорапты шұңқырға түсірді, ал Ионас пен Адольф бейіт басында тұрып, садақ атты. Өйткені олардың не мылтығы, не зеңбірегі болмады ғой.",https://ertegiler.kz/story/kishkene-idanyn-gulderi,2025-01-29
"Басқа

Бұрынғы өткен заманда үш торай өмір сүріпті. Олардың бойлары да, түрлері де, құйрықтарына дейін бірдей болыпты. Аттарының өзі өте ұқсас: Ниф - Ниф, Нуф - Нуф, Наф - Наф. Жаз бойы жасыл шөпте аунап, күнге қыздырынып, шалшықта рахаттанып жүріпті. Жаз өтіп күз келеді. Күннің көзі бұрынғыдай қыоздырмайды, сары орманнның үстіне сұр бұлттар жиі үйіріле бастады.
- Қыстың жайын ойлану керек,— деді Наф - Наф бауырларына.
- Мен суықтан қалтырап тұрмын. Біз ауырып қалуымыз мүмкін. Бірлесіп үй салып бірге қыстайық Бірақ ағалары жұмысты бастағылары келмеді, жер қазып, тас тасығанша, одан да күздің соңғы жылы күндері аунап - қунап, асыр салып қалғылары келді. - Үлгіреміз! Қысқа шейін әлі уақыт бар, ойнай тұрайық одан да — деп Ниф -
-Ниф секіре жөнелді. - Керек кезінде мен өзіме үй салып алам, — деді де Нуф - Нуф жерге жата кетті.
 - Мен де, — деп қостады Ниф - Ниф. - Өздерің біліңдер, мен сендерді күтпей өзіме үй сала беремін — деді Наф - Наф. Күн суыта бастады. Ниф - Ниф пен Нуф - Нуф асығатын емес. Торайлар жұмыс жайлы ойлағылары да келмеді. Олар таңертеңнен кешке шейін ештеме істемей, секірді, аунады. Күнде ертеңмен уақыт өткізді.

Жол жиегіндегі шалшықтың бетіне мұз қата бастағанда ғана олар жұмысқа кірісті. Ниф - Ниф ешкіммен ақылдаспастан, бір кеште өзіне сабаннан үй тұрғызып алды. Ниф - Нифке өзінің үйі ұнағаны сонша ол әндете жөнелді: Жарты әлемді шарласаң да Мұндай үйді таппассың – деп жақын маңда бұтақтардан, жіңішке шыбықтардан үй тұрғызып жатқан Нуф - Нуфке келді. Оның да үйі тез арада дайын болды, қуанған Нуф - Нуф былай деп әндетті: Менің үйім жап - жақсы, жап - жақсы Қорқынышты емес найзағай мен тамшы - Міне сенің де үйің даяр болды, енді екеуміздің қолымыз бос жүр, Наф - Нафқа барайық, оны көптен көрген жоқпыз – деді Ниф - Ниф Нуф - Нуфке. Наф - Наф болса тастарды тасыды, балшық езді, сөйтіп ол өзіне жаңбырдан, желден қорғанатын жылы, мықты үй салып алды. Үйдің есігін еменнен жасады, есікке тиек жасады, қасқыр кіре алмасын деп. Ниф - Ниф пен Нуф - Нуф ағаларын көріп айғай салысты: - Сен не істеп жатырсың, үй ме, әлде бекініс пе? - Торайдың үйі өзіне бекініс болуы керек – деді Наф - Наф. - Сен кіммен шайқаспақшысың? - деп келемеждеді олар оны. Ал Наф - Наф болса жұмысын әрі жалғастыра берді. Мен бәріңнен ақылдымын Үйді тастан қаладым Ешбір аң, ешбір аң Үйге кіре алмайды - Бұл қандай аңды айтып тұр? Ниф - Ниф Нуф - Нуфтан сұрады.. 
- Мен қасқырды айтамын – деді Наф - Наф.
- Бұл қасқырдан қорқады, ал біз ешкімнен де қорықпаймыз - деп кете барды. Олардың шуынан ағаш түбінде ұйқтап жатқан аш қасқыр оянды.
- Бұл не шу?- деп қасқыр торайлар жүрген жаққа қарай жорта жөнелді.
- Қайдағы қасқыр, біз оны тұмсығынан ұстап аламыз - деп батырсынды торайлар, олар қасқырды тек суреттен ғана көрген болатын. Олар ағаштың тасасында тұрған тірі қасқырды көріп қорқып кетті. Қасқыр енді ұмтыла бергенде бұлар шыңғырып қаша жөнелді. Әрқайсысы өз үйлеріне қарай жүгірді. Ниф - Ниф үйіне жетіп есігін жауып алды.
- Есігіңді аш, әйтпесе сындырамын – деді қасқыр.
- Жоқ - деді Ниф - Ниф, - ашпаймын! Қасқыр:
 -""Ф - ф - ф - y - y - y""- деп үш рет үрлегенде оның үйінен дым қалмады. Ниф - Ниф жанұшыра қаша жөнелді. Тез арада Нуф - Нуфтың үйінің алдында болды. Екі ағайынды есікті жауып үлгіргендері сол еді, қасқырдың:
- Мен сендерді жеймін – деген дауысы естілді.
- Мен шаршадым, үйге кеттім – деген қасқыр торайларды алдап тығылып қалды. Сен естідің бе, ол үйіне кетті – деп олар қайтадан асыр салып ойнай бастады. Ал қасқыр болса қойдың терісін жамылып, есікті қақты.
- Мен кішкентай тоқтымын, табыннан адасып қалдым, мені үйге кіргізіңдерші - деп жалынды.
- Қойды кіргізсек кіргізейік – деп, есікті аша бергенде, тісі ақсиған қасқырды көріп, есікті күштеп жауып алды. Ашуланған қасқыр бар күшін салып бес рет үрлегенде бұл үй дің де быт - шыты шықты. Торайлар Наф - Нафтың үйіне қарай қаша жөнелді. Ағасы есік ашып кіргізді. Екеуі ештеме айтуға шамалары келместен төсектің астына тығылды. Наф - Наф бәрін айтпастан түсінді. Есікті бекітіп, әндетіп орындыққа жайғасты. Есік қағылды.

- Бұл кім?
- Көп сөйлемей, аш есікті - деді қасқыр.
 - Ашпаймыз! - Ах, солай ма? Онда үшеуіңді де жеймін.
- Жеп көр! - деді Наф - Наф. Қасқыр аузын ауаға толтырып қанша үрлесе де үй орнынан қозғалмады. Ашуға булыққан қасқыр есікті жұлқылай бастады, есік те ашылмады. Ызаға булыққан қасқыр тасты тістерімен қыршыды, қабырғаны тырнады, түк шықпады, тек тісін ауыртып, тырнағын майыстырды. Басын көтеріп жоғары қарап еді, пештің мұржасын көрді.
- Мұржа арқылы үйге кіретін болдым - деп қуанды қасқыр. Ол ақырын мұржаның бойымен ішке түсе бастады. Ақылды Наф - Наф пеште қайнап тұрған қазанның қақпағын аша қойды.
- Хош келдің! - деді Наф - Наф. Күйеге ып қарап тұрды. Қасқыр қайнап тұрған суға күмп етті. Қасқырдың жүні үрпиіп, көзі бақырайып, бақырған күйі келген ізімен кейін орманға қаша жөнелді. Үш ағайынды оның артынан мәз болып қарап тұрды. Содан бері ағайынды үшеуі Наф - Наф, Ниф - Ниф, Нуф - Нуф тату - тәтті бір шатырдың астында өмір сүріпті.",https://ertegiler.kz/story/ush-torai,2025-01-29
"Қазақ халқының ұлттық ертегілері

Бір күні Қожанасыр бір баймен жанжалдасып ханның алдына жүгініске бармақшы болады. Бай сыйлық беріп, хан байдың сөзін сөйлейтінін сезген Қожа хан алдына қойнына бір үлкен тас салып барады. Хан екі жағының да арызын тыңдап болып, енді үкім айтуға кірісерде, Қожа қақырынып қояды. Хан бұрылып, Қожаның бетіне жалт қарайды. Сонда Қожа ханға жұдырығымен қойнын көрсетеді. Ханның көзі Қожанасырдың қойнына түседі, өйткені Қожанасырдың қойны біраз қомақты болып, томпайып тұр екен. Хан Қожанасырдың қойнында көп алтын бар екен деп дәмеленеді. «Менің сөзімді сөйлесең, осы алтынды саған берем», - деп тұр екен деп, ойлайды ол. Сондықтан хан сөзді салмақтай келіп, Қожанасырдың арызын дұрыстайды. Үкімге риза болмаған бай ашуланып, кетіп қалады. Кеткен соң, хан күлімдеп, Қожанасырды жанына шақырып алып:
- Ал Қожеке, маған ризасың гой. Байды саған жығып бердім. Енді қойныңдағы алтыныңды бер! - дейді. 
- Тақсыр, мен сізге алтын көрсеткенім жоқ қой. Менің қойнымдағы алтын емес, тас еді, - деп, Қожа қойындағы тасты алдына тастай береді.
- Сен маған билік айтарда, көзіңді қысып, қойыныңды көрсеттің, ол не дегенің еді? - деп, сұрайды хан. 
- Уа, тақсыр! Менің қойнымды көрсеткенім: «Хан әділ билік айт, әйтпесе мына таспен ұрып жығам!» -дегенім еді, - дейді Қожа.",https://ertegiler.kz/story/kozhanasyr-men-khan,2025-01-29
"Қазақ халқының ұлттық ертегілері

Бар екен, жоқ екен. Ерте заманда бір Алдаркөсе деген қу болған екен. Оның кәсібі әркімді алдау болған екен. Ей, ата, мен алдасам, Болса да жын-шайтан арбасам. Жұрт істейтін кәсіп көп, Алдауды мен кәсіп қылсам, – деп сурап атасынан бата алған екен. Күндерде бір күн сол Алдаркөсе шайтанмен бірге бір ұзақ сапарға шығыпты. Ай жүріпті, жыл жүріпті. Бір кезде екеуі де шаршапты. Сонан сод Алдаркөсе айтыпты:
— Бұлай екеуіміз бірдей жаяу жүрмейік, бірімізге біріміз кезек мініп жүрелік депті. Шайтан мұны қостайды:
 – Мұның ақыл-ақ екен. Солай істелік. Бірақ жол қайсымыздікі, қайсымыз бұрын мінеміз, әуелі соған келісіп алайық дейік: Сонда Алдаркөсе айтады.
 – Біздің қазақ халқында жасы үлкенге жол беретін әдет бар. Жас сұрасайық, кімнің жасы үлкен болса, әуелгі кезек сонікі болсын. Сен кашан туған едің дейді. Шайтан сәл ойланып тұрады да: Мен дүниеге келген күні Аспанға көзім түсіп еді, Артық-кем емес білемін: Жер — алақандай көлемі, Бір-ақ қана бел еді, — дейді. Осы кезде Алдаркөсе өкіріп қоя береді. Шай тан аң-таң болады: Мұның не? Әуелгі кезек тимейтін болды деп қамығуың ба? — деп сұрайды. Алдаркөсе оңай бетер өкіреді. Әрі-беріден соң «ой баурымдап» басын жерге салып жылайды. Не болды, айтшы? — деп, жалынады шайтан. Сонда Алдаркөсе кемсеңдеп:
– Сен туған уақытыңды айтқанда менің есіме ескі қайғым түсті: Дәл сен туғанда Үлкен бір той болып ед, Атқа шауып жүргенде Кенже балам өліп ед деп, тағы да өкіріп қоя береді. Шайтан оны, көңіл айтып, жұбатады. Дау, жоқ, әуелгі кезек сенікі. Мін мойныма, жүрейік дейді. Деуі-ақ мұң екен. Алдаркөсе шайтанның желкесіне секіріп мінеді. Сонда шайтан:
– Сен қанша уақыт мінесің? — деп сұрайды. Алдаркөсе:
 – Мен өлең айтып отырам. Сол өлеіңім таусылғанша мінем дейді. Сөйтеді де: «әләуләйләй-әләу- ләйләй» деп, өлең бастайды. Осылай көп уақыт жүреді. Шайтан әбден шаршайды. Бір кезде: .
– Осы сенің әләуләйләйің қашан таусылады? — деп сұрайды. Оған. 
– Әләуләйләйім әлі таусылған жоқ. Ол таусылса, «әриәдәйім» тағы бар, — деп, жауап береді Алдаркөсе. Алдардың әләуләйләйі таусылмайды. Шайтан арып-талып өлімші болады. Сонан кейін ол Алдардан құтылудың амалын ойлайды. Сөйтіп, бір жерде түнеп отырғанда.
– Алдар осы сен неден қорқасың? — дейді. Алдар: 
– Мен қазы, қарта мен қымыздан қорқам, – дейді. Алдар ұйықтап жатқанда шайтан барып, бір жерден қазы, қарта, қымыз тауып әкеліп, Алдардың қасына қояды. Оянғанда соны қөріп, қорқып, қашып кетер деп ойлайды. Таңертең Алдаркөсе әзірлеп, койған тамақты, қымызды ішіп-жеп, тойып алып, шайтанның мойнына мініп, тағы да әләуләйләйін айтып, жол тартады. Осы әләуләйләйі мен әриәйдәйді айтып, Алдаркөсе шайтанды бір жыл мініп жүреді.",https://ertegiler.kz/story/aldarkose-men-shaitan,2025-01-29
"Қазақ халқының ұлттық ертегілері

Ертеде қалың тоғай ішіндегі үлкен бір үңгірде үш аю тұрыпты. Олар түнімен тоғайды аралап, күн ысыған кезде үңгірге кіріп жатады екен. Ең ірісі және мықтысы ақ төс аю болыпты. Қазандай тасты допша домалатып ойнайды екен. Күштілігіне мақтанып, кішкене аңдарға маза бермепті.Бір күні түлкі мен қасқырды ұстап алып әлім жеттік көрсетіпті.

Сонда қасындағы екі аю:
- Қойсаңшы, әлсіздерге күш көрсеткенің жақсы әдет емес, - дейді.  Сонда ақ төс аю:
Олар мені сыйлап жүремін десе ғана босатамын, – деп кекетіп қыса түседі.Жандары қиналған түлкі мен қасқыр; - Ағатай жіберіңізші, сыйлап жүретін боламыз, – деп өтінеді.Аю оларды жіберіп, өзінің бұл әрекетіне әбден риза болған күйі тоғайды жалғыз аралауға кетеді. Кешке таяю алдынан бір топ қасқыр шығып таламақшы болады. Зәресі ұшқан аю әрең қашып құтылады. Алдынан түлкі шығып жағдай сұрап, жаны ашығандай болып, былай жүріңіз деп жол көрсетеді. Оған сенген аю түлкінің соңынан ерем деп балшыққа күмп етіп құлап түседі.Сонда түлкі: — Сен ана жолы маған жазықсыз жәбір көрсетіп едің, сол үшін сазайыңды тартқыздым, — деп кетіп қаладыӨз ісіне ұялған ақ төс аю басын төмен салбыратып үңгірге келіп достарынан кешірім сұрайды. Сөйтіп ақ төс аю, күшті бола әлсіздерге әлім жеттік жасау дұрыс емес екенін түсінген екен.",https://ertegiler.kz/story/ush-au,2025-01-29
"Қазақ халқының ұлттық ертегілері

Бұрынғы заманда бір бай өмір сүріпті, оның бір перзенті болмапты, соған зарығып жүріп, ақыры бір перзентке қол жеткізіпті. Бай бір күні жылқыларын суаруға көлге барғанда, көлдің ішінде қызыл түсті өкпе жүзіп жүргенін көреді. Байдың жылқылары осы өкпеден үркіп, су ішпей қойыпты. Бай оларды қанша айдаса да, суға жақындату мүмкін болмайды. Сол кезде бай құрығын алып, судағы өкпені түртіп көріп еді, өкпе суға батып кетеді де, көп ұзамай жалмауыз кемпір болып шығады да, байдың жағасынан ала кетеді. Бай қатты қорқып кетеді де, жалмауыз кемпірге:
Ертеңінде бай көшеді, баласының алтын сақасын ұмыттырып, жұртқа қалдырып кетеді. Ауыл жаңа қонысқа қоныстанып жатады. Бала асық ойнағысы келіп, алтын сақасын іздей бастайды. Әкесі:
- Кеше көшіп жүргенде жұртта қалыпты. Бар да алып келе ғой, - дейді.
Бала баруға дайындалып, әкесінен:
- Әке, қай тайға мініп барайын? - деп сұрайды. Әкесі:
- Жылқышыдан сұрап мін, - дейді. Жылқышы балаға:
- Құрығыңды құлдыратып, жүгеніңді сылдыратып, жылқыға бар. Қай тай бетіңе қараса, соны мін, - дейді.
Бала құрығын құлдыратып, жүгенін сылдыратып, жылқыға келеді. Бір қотыр тай балаға қарайды. Бала сол тайды ұстап, жүгендейді. Тайдың қотыры жазылып, құнанға айналады. Бала үстіне тоқым салғанда, тай дөнен болады. Ер салғанда, тай бесті атқа айналады. Бала атқа мінгенде, тұлпар болып, көзді ашып-жұмғанша жұртқа жетеді. Жұртқа келіп, алтын сақасын ошақ басындағы тезектің түбінен көреді. Сақаның жанында бір кемпір отыр екен. Бала кемпірден:
- Шеше, анау жатқан сақамды алып беріңізші, - дейді. Кемпір:
- Шырағым, өзің түсіп ал, кәріліктен отырсам - тұра алмаймын, тұрсам - отыра алмаймын, - дейді. Бала:
- Мен жастықтан түссем - міне алмаймын, мінсем - түсе алмаймын, - дейді. Тай сақаның жанына жата қалады. Бала үзеңгіден аяғын суырмай, сақаны іліп алады. Тай тұра қашады. Жалмауыз кемпір қуа жөнеледі. Бала қашып келеді. Кемпір бір тісін жұлып алып, атып жібергенде, тайдың бір аяғын жұлып түсіреді. Тай үш аяқпен қашып, кемпірге жеткізбейді. Кемпір тағы бір тісін жұлып лақтырғанда, тайдың тағы бір аяғы жұлынып түседі. Тай екі аяқпен шауып келе жатып, бір бәйтерекке кез болады. Тай әлсірейін дейді. Терекке жеткенде, бала тайдан секіріп түсіп, бәйтеректің басына шығып кетеді. Жалмауыз кемпір бәйтеректің түбін қаза бастайды. Бір кезде бір қызыл түлкі келіп:
- Шеше, шаршаған шығарсыз, мен қаза тұрайын, демала тұрыңыз, - дейді. Кемпір келісіп, жата кетеді. Түлкі кемпірдің тісін суға лақтырып, қазған шұқырды қайта бітеп, кетіп қалады. Кемпір тұра келсе, тісі де, түлкі де жоқ. Кемпір тағы бір тісін суырып алып, кетпен жасап, қайта қаза бастайды. Бір уақытта тағы бір түлкі келіп:
- Шеше, кетпеніңізді маған беріңізші, мен қазайын, - дейді. Кемпір:
- Сен кетпенімді алып қашып кетесің, - дейді. Түлкі:
 - Ол қырдың қызыл түлкісі, мен сайдың ақ түлкісімін. Бұл балаға кек сақтап жүрмін, - дейді. Кемпір сеніп, кетпенді түлкіге береді де, өзі ұйықтап кетеді. Түлкі тағы да кетпенді суға лақтырып жібереді де, шұқырды бітеп кетеді. Кемпір тұрса, тағы да кетпені де жоқ, түлкі де жоқ. Кемпір бір тісін суырып, кетпен жасап, қайта қаза бастайды. Соңында аузында бір-ақ тіс қалады. Кемпір бәйтеректің түбін қаза-қаза, құлатуға жақындайды. Сол кезде баланың төбесінен қарғалар ұшып өтеді. Бала қарғаларға:
 - Ау, қарғалар, жайлаудағы төбеттеріме хабар айтыңдар, мені жалмауыз кемпірден құтқарсын, - дейді. Қарғалар қарқылдап ұшып кетеді. Бір мезгілде үйректер ұшып өтеді, бала оларға да айтады. Олар да үндемей ұшып кетеді. Бір мезгілде бір қарлығаш бәйтеректің төбесінде ұшып жүріп, баланың төбесіне қонады. Бала қарлығашқа жылап тұрып, тапсырады. Қарлығаш баланың төбеттеріне барып, бәйтерек түбін жалмауыз кемпірдің қазып жатқанын хабарлайды. Төбеттер жүгіріп келіп, жалмауыз кемпірді талап тастайды. Бала төбеттеріне мініп, еліне аман-есен жетеді. Баланың аман келгеніне әке-шешесі қатты қуанады, үлкен той жасайды. Біраз уақыт өткен соң, жалмауыз кемпірдің қызы шешесінің өліп қалғанын көріп, ізін қуып келсе, байдың қотанына жетеді. Бес төбет қызға ұмтылады, бірақ қыз өте күшті болып шығады. Бала садақпен атып, қыздың көзін шығарады, екінші рет атқанда, қызды өлтіреді. Сөйтіп, олар жалмауыздан мәңгі құтылады.",https://ertegiler.kz/story/altyn-saka,2025-01-29
"Ханс Кристиан Андерсен

Баяғыда бір ханзада өмір сүріпті. Ол нағыз ханшаға үйленуді армандапты. Яғни, оның ойынша, болашақ әйелі асыл текті болуы тиіс еді. Сөйтіп, ханзада «нағыз ханша» деуге тұрарлық қалыңдық іздеп, жер жүзін шарлап шығыпты. Алайда, ойындағы дай қызды таба алмапты. Әрине, бірінен бірі асып түсерлік талай сұлу ханшаны кездестіріпті. Алайда, олардың ешқай сысын нағыз ханшаға лайық көрмепті.
 Ақыры, қанша жүрсе де, қалағанын таппай, шаршап-шалдығып үйіне қайтыпты. Бұған ол қатты қайғырыпты.Бірде кеш бата аяқ астынан ауа- райы құбылып сала береді. Тап бір аспанда айдаһарлар соғысып жатқандай, найзағай жарқылдап, күн күркіреп, жаңбыр шелектеп құяды.
Кенет, сарай қақпасын біреу қағады. Патшаның өзі барып ашса, қарсы алдында бір қыз тұр. Үсті-басы малмандай су. Шашынан, киімінен сорғалаған су аяқ киіміне құйылып, тұмсығынан шығып жатыр. Құдайым-ай, сондағы ұсқынын көрсең! Қандай аянышты! Ал қыз болса, өзін «нағыз ханшамын» деп сендіріп әуре.
Осы кезде қастарына ханым да келеді. Ханым қызды тыңдап болып, ішінен «бұл сөзіңнің рас-өтірігін әлі-ақ көре жатармыз біз!» деп:
 – Жарайды! Жаңбырдың астында тұрма, қызым. Жоғары шық! – деп, оны ішке кіргізеді.
 Содан соң қызды бастан-аяқ шолып шығады да, ештеңе деместен жатын бөлмеге кіріп кетеді. Ондағы ағаш кереуетке жиналған көрпе-жастықтар дың барлығын түсіртеді де, астыңғы ғашының үстіне бұршақтың дәнін қойғызады. Сөйтеді де, оның үстінен жиырма қалың төсеніш және құстың мамығынан жасалған жиырма көрпе салғызады.
Түнге қарай қонақ ханшаны осы бөлмеге жатқызады. Ертесіне таң атып, ханзада да, ата-анасы да ұйқыдан оянады. Барлығы дастарқан басына жиналады. Сәлден соң қонақ қызда тұрады. Сол кезде одан қалай ұйықтағанын сұрайды. Сонда ол:
 – Сұрамаңыздар! Мен, тіпті, түнімен көз іле алмадым. Құдай біледі, менің төсегімде не болғанын! Не екенін білмеймін, әйтеуір, бір қатты нәрсенің үстінде жаттым, содан денемнің бәрі көгала болды! Не деген масқара! Айтары жоқ! – дейді. Сонда барып, қыздың нағыз ханша екеніне елдің бәрінің көзі жетеді: ол қырық қабат көрпе-жастықта жатсада, бұршақ дәні жамбасына батып, ұйықтамаған! Мұндай сезімталдық, нәзіктік тек асыл текті нағыз ханшаға ғана тән қасиет! Міне, осылайша ханзада дегеніне жетіп, өзі армандағанындай нағыз хан шаға үйленеді. Ал бұршақтың дәнін көне заттарды сақтайтын мұражайға жібереді. Ешкім ұрлап кетпесе, бұршақ әлі күнге дейін сол жерде жатыр деседі!",https://ertegiler.kz/story/burshaq-danin-sezgen-khanshaim,2025-01-29
"Қазақ халқының ұлттық ертегілері

Кіп-кішкентай маса дүниеге келе салып, өз-өзіне қарап сүйсіне бастайды.
— Міне, ғажап, қандай әдемі, сұлумын! Ғажайып деп осыны айт! Аяғына қараса, алтау екен! Ұп-ұзын, сымбатты! Төрт аяқпен тік тұрасың, ал қалған екеуі: бесіншісі, алтыншысы — қорғаушылар. Олар денеге ештеңені жақындатпайды.
Маса енді өз қанаттарына қарады. Қандай мөп-мөлдір, жеп-жеңіл, жылдам көтеріп кетеді. Мұртшасы үлпілдек, ал тұмсығы жебе сияқты біздей.
— Ал мен не жасай аламын? — деп маса өз-өзіне сұрақ қойды. Ән шырқады. Әні сондай нәзік, жіңішке, осылай ән айтатын кім бар екен? Қуанышын кіммен бөлісерін білмеді. Әнін өзенге айтып көріп еді — су сылдырлай ағып естімеді. Енді ол әнін ағашқа айта бастады — жапырақтары сыбдырлап, шулап ол да тыңдамады. Сөйтіп жүргенде, масаға тышқан кездесті. Кішкентай маса оған да әнін айтпақ болып еді, тышқан бұтаға қарай қаша жөнелді. Тығылып қалған тыш¬қанның ұзын құйрығы сыртта қалып қойды.
— Менің әнімді тыңдамайсың ғой! Ал ендеше! — деп маса оның құйрығына өзінің біздей тұмсығын сұғып алды.
— Ойбай! Апа! — деп тышқан шиқылдап ала жөнелді. Тышқанның «апалап» біреуден қашқанын осы кезде қоян көреді. Ол да қорқып, өзінше «апалап» айғай салып, секектей, тышқанның артынан зыта жөнелді. Оқша зымыраған қоянның алдынан қу түлкі шыға келеді. Қоянның түлкіге қарауға шамасы болмады. Түлкі тышқан мен қоянның артынан бір қорқынышты бәленің келе жатқанын білді. Ол да дыбыс шығаруға шамасы жетпей қаша жөнелді. Тышқан, қоян, түлкі жан-жаққа қарауға мұршалары келмей, шаңдата жүгіріп келеді. Осы сәтте қасқыр апанында ұйықтап жатыр еді. Ол аңдардың дабырлап шулаған дауысын естіп, шошып қалды. Атып тұрып арттарынан ере кетті:
 — А-а-па-а! Тышқан, қоян, түлкі, қасқыр ес-түстері қалмай жүгіріп келеді. Осы кезде аю құмырсқалардың илеуін шұқып ойнап отырған. Ол жанынан шулап өтіп бара жатқан аңдарды көріп, бір жаманшылықты сезінгендей болып, әй-шәйға қарамастан, тоғайды басына көтеріп тарпаңдап жүгіре жө¬нелді… Тышқан, қоян, түлкі, қасқыр, аю жүгіріп келеді, жүгіріп келеді. Бір уақытта қоян тышқаннан сұрайды:
— Сен неге апаңды шақырдың?
— Маса! Түлкі қояннан: 
— Біз кімнен қашып келеміз? 
— Маса! — деді қоян.
— Кім? — деп қасқыр түсінбей.
 — Маса!
— Қасқыр, біздің артымыздан кім қуып келе жатыр? Аңшылар ма? — деп аю қосыла сұрайды.
— Қайдағы адам! Маса!
— М-а-а-а-с-а! — деп аюдың ақырған дауысынан бүкіл орман жаңғырып, аспан айналып жерге түскендей болды. Жүрегі тарсылдап, аю жерге құлап түсіп, басын борсық ініне тықты. Аңдардың алдынан көлшіктен бақа ыршып шықты:
— Не болды? Кімнен қорқып қашып келе жатырсыңдар? 
— Ойбай! Маса құртты бізді! — деп ентігін баса алмай аю. Ал кішкентай маса ызылдап әнін айтып қоймады. Бақа таң қалып, көзін шарасынан шығара бадырайтып, аузын ашып: ап! -деп масаны жұтып қойды. Сөйтіп, масаның әні біржолата тиылды.",https://ertegiler.kz/story/kishkentai-masa,2025-01-29
"Ілияс Есенберлин

Бір шалдың үш ұлы мен алма ағашы болыпты. Шал жыл сайын оның жемісін жеп, жасарып тұрады екен. Бір жылы алмаларын белгісіз біреу жеп кетеді. Келер жылы шал сақтық жасап, үлкен баласын күзетке тұрғызады. Түнде ол ұйықтап қалып, алманы жегізіп қояды. Екінші жолы ортаншысы күзетеді. Ол да ұйықтап қалады. Үшінші жолы кіші баласы күзетпек болады. Ол ұйықтамай, түнімен сыбызғысын тартып отырады. Түннің бір уақытында алтын құс келіп, алманы жей бастайды. Бала қанатынан ұстай алғанда құс ұшып кетіп, бір қауырсыны қолында қалады. Ертесіне құстың қауырсынын әкесіне әкеліп береді. Сонда әкесі:
 — Енді құстың өзін табыңдар, – дейді. Ғажайып құсты іздемек болып, шалдың екі ұлы мықты ат мініп, жүріп кетеді. Сол кезде кіші баласы:
— Мен де барамын, – деп әкесінен рұқсат сұрайды. Әкесі келісіп, сары құнанын ерттеп береді. Бала жол бойында қара тасқа кезігеді. Қара таста «Сол жаққа барғанның өзі өледі, оң жаққа барғанның аты өледі» деген жазу бар екен. Сонда құнанға тіл бітіп:
— Өлсем өлермін, оң жаққа жүр, – дейді. Бала тоғайдың ішіне келгенде бір бөрі тап береді. Ол аттан түсе қашады. Бөрі атты бас салады. Құнанынан айырылып, бір терекке жасырынып, жылап отырған балаға қасқыр: — Қорықпа, мен сенің атыңды жедім, енді тілегіңді орындап, барар жеріңе жеткіземін, – дейді.
 — Іздегенім алтын құс еді, – дейді бала.
— Онда сен менің үстіме мін де, көзіңді жұм-дейді. Мінеді, көзді жұмады. Бөрі зымырай жөнеледі. Бір уақыттар болғанда, қасқыр «көзіңді аш» дейді. Бала көзін ашса, бір қалаға келіпті. Бөрі:
— Құс мына үйде, ақырын барып аяғынан ұстамай, қанатынан қармап алып шық, – дейді. Бала үйге кіргеннен кейін қасқырдың сөзін ұмытып, құстың аяғынан шап береді. Сол кезде аяғындағы қоңырауы шылдырлап, ханның жігіттері баланы ұстап алады. Ертеңінде оны ханға алып келеді. Хан: 
— Құсты неге ұрламақшы болдың? – деп сұрайды. Сонда бала:
— Менің әкемнің бір түп алмасы бар еді, құсыңыз үш жылдан бері алманы жеп кетіп, әкем содан бері қартайып бара жатыр, –дейді. Хан:
— Әкең үшін қаныңды төкпейін. Осы жақта бір ханның алтын жалды, алтын құйрықты аты бар, соны әкелсең, құсты беремін, – дейді. Бала бөріге келіп ханның тілегін жеткізеді. Сонда бөрі: 
— Үстіме мін де, көзіңді жұм, – дейді. Бір уақытта бұлар тағы бір қалаға келіпті. Сонда бөрі:
— Қырық сарайдан кейін бір сарай бар. Сол сарайда алтын жалды ат тұр. Шылбырынан ұстамай, жалынан жетелеп алып шық, – дейді. Бала айтқанды ұмытып, шылбырынан жетелеп шығамын деп, тағы да қолға түсіп қалады. Ертесінде ханның алдына барғанда, бала не үшін келгенін айтады. Сонда хан: 
— Әкең үшін жазаға тартпаймын. Осы жақта бір ханның сұлу қызы бар, соны алып келсең, атты беремін, – дейді.Бала бөріге келіп жағдайды айтады. Сонда бөрі:
— Бұл жолы мен барайын, – деп өзі кетеді. Ханның қызы қырық қызбен бақ ішіне сейілдеуге шыққан екен. Бөрі алма ағашына жасырынып тұрады. Қыздар жанынан өте бергенде ол ханның қызын көтеріп ала жөнеліп, балаға әкеледі. Жолда қыз бен бала бір-бірін ұнатып қалады. Бала бөріге:
 — Екеуміздің айырылғымыз келмейді, осының амалын тапсаң екен, – дейді. Сонымен, олар шаһарға келеді. Бөрі кейпін өзгертіп, сұлу қыз бола қалады. Бала ханға айтқан қызың осы деп кейпін өзгерткен бөріні алып келеді. Хан балаға риза болып, алтын жалды атын береді. Бала кеткен соң қызды үйге кіргізіп, жанына жақындаса, қыз жоқ-қасқыр тұр. Хан қорқып талып қалғанда, қасқыр сыртқа қашып шығып, жігітті қуып жетеді. Бала бөріге:
— Бұл аттан да айырылғым келмей тұр, соның бір амалын тап, – дейді. Бөрі «мақұл» деп кейпін өзгертіп, алтын атқа айналады. Хан алтын жалды атты қолына түсіргеніне мәз болып, балаға алтын құсты ұстатып жібереді. Хан сол күні аңшыларын жинап, бала әкеліп берген алтын атқа мініп, аңға шығады. Бір жазыққа аттарын тұсап, өздері киік атуға кетеді. Олар кетісімен, бөрі өз бейнесіне еніп,тұсалған аттардың бәрін жеп қояды. Содан соң баланы қуып жетеді де:
— Әрі қарай өздерің жүре беріңдер, – деп қалып қояды. Екеуі ұзақ жол жүреді. Бір кезде қыз: 
— Аздап демалайыңшы, – дейді. Екеуі ұйықтап жатқанда жігіттің екі ағасы жетіп келіп олардың үстінен түседі.
— Әкеміз екеуің таппағанды інілерің тапты деп бізді жек көретін болады деп, әрі қызға қызығып өзара ақылдасып, інісін өлтіріп, сұлу қызды, алтын құсты және алтын жалды атты алып кетеді. Бір күні баяғы орманды кезіп жүрген желден жүйрік бөрі баланың жайын сезіп, оған жетіп келсе, досының өлігін қарғалар шоқып жеп жатқанын көреді. Сонда ол қарғалардың патшасын ұстап алып:
 — Өлместің суын әкеліңдер, әйтпесе босатпаймын, – дейді. Олар өлместің суын әкеліп береді. Бөрі суды балаға себеді. Бала:
— Ұйықтап қалыппын, – деп атып тұрады. Бөрі балаға:
— Менің үстіме мін, үйіңе алып барайын, – дейді. Келсе, баяғы қызға үлкен ағасы үйленгелі жатыр екен. Бала: 
— Үйге кіріп, сыбызғы тартып беруге рұқсат сұрап бер, – деп бір кемпірді жібереді. Кемпір баланың сөзін жеткізеді. Сонда әкесі:
— Бәлкім, менің кіші баламның күйін ойнар, кірсін, – дейді. Бала үйге кіріп, сыбызғы тартып береді. Сонда қыз:
— Мені алған бала осы! Бұл екеуі мұны өлтіріп, мені осында алып келді, – дейді. Әкесі істің жайын түсініп, екі баласын елден қуып, қызды кіші баласына алып береді. Екеуі бақытты өмір сүреді. Шал болса, жыл сайын баяғы алманың жемісін жеп, жылдан жылға жасарады екен.",https://ertegiler.kz/story/altyn-qus,2025-01-29
"Қазақ халқының ұлттық ертегілері

Ешбір жұмыс тындырмас, шөптің басын сындырмас, еріншек бір етікші болыпты. Еріншек етікшінің үш ешкісі бар екен. Күн суытып, қыс түсіпкележатқанын көре тұра еріншек ешқандай қам жасамапты. Ешкілеріне азықтық жем-шөп жинамапты. Бір түнде боран қар жауады да, жердің бетін ақ көрпе бүркеп қалыпты. Ешкілері енді бұрынғыдай өрістеп жайыла алмай, суық қорада бүрісіп, дірдектеп тұрады. Етікші, керек десең, сыртқа шығуға да ерініп, әйеліне:
— Барып көріп келші, ешкілерге не болып жатыр екен,— деп жұмсайды. Әйелі барып көріп келеді де:
— Бір ешкі өліп қалыпты,— дейді. Сонда еріншек:
— Е, мал іші болған соң, өлім-жітімі де болады ғой,— деп жата беріпті.
Ертеңіне еріншек ешкілерді көріп келуге әйелін тағы жұмсайды.
— Тағы бір ешкі өліп жатыр,— деп келеді әйелі. Еріншек келесі жамбасына аунап түсіп:
 — Мал іші болған сон, өледі де,— дейді де қояды. Үшінші күні етікші әйелін малды көріп кел деп тағы да жұмсайды. Әйелі жалғыз ешкінің де қатып қалғанын айтып келеді. Сонда етікші жаны жай тапқандай, бір аунап түсіп:
 — Бәйбіше, біздің малдың өлімі өсымен тыйылған да шығар,— депті.",https://ertegiler.kz/story/erinshek,2025-01-29
"Қазақ халқының ұлттық ертегілері

Үш жолаушы келе жатса, алдынан бір адам қарсы шығып:
— Беймезгіл жүрген түйе көздеріңе түспеді ме? – деп сұрады. Жолаушының біреуі:
— Түйеңнің оң көзі соқыр ма еді? – дейді. Жоқшы:
— Иә,– деп басын изейді. Екінші жолаушы:
 — Түйеңнің оң жақ артқы аяғы ақсақ па еді? – деп сұрайды.
 — Дұрыс! Сол жақ артқы аяғының сылтығы бар еді,– дейді. Сонан соң, үшінші жолаушы:
— Түйеңнің құйрығы шолақ па, еді? – деп сұрайды. Жоқшы:
 — Иә, құйрығы шолақ, – деп, асығып жауап береді де:
– ол түйені қайдан көрдіңіздер? – деп сұрай бастайды. Жолаушылар:
— Көргеніміз жоқ, – дейді.
— Көрмесеңдер, түйемнің белгісін қайдан білдіңдер? Түйемді сендер ұрладыңдар! – деп жоқшы жабыса кетеді. Жолаушылар:
— Ау, жаным, денің сау ма? Түйеңді ұрламақ түгіл көргеніміз де жоқ, – дейді. Жоқшы бұл жауапқа қанағаттанбайды. Төртеуі бір биге келіп, жүгінеді. Би сұрастыра келе:
 — Ұрламасаңдар, көрмесеңдер, ол түйенің бейне-белгісін, көрген кісідей анықтап, байқап, қайдан білдіңдер? – дейді. Жолаушылар:
— Біз ұры емеспіз, мал баққан, малмен көзімізді ашқан шаруаның балаларымыз, сондықтан білдік. Біз тоғышар емеспіз, – деп, жауап береді.
— Қалай білдіңдер? – деп, би қайта сұрайды. Жолаушылар:
— «Түйенің оң көзі соқыр ма еді?» дегеніміз: түйе бара жатып, ылғи жолдың сол жағындағы шөпті жепті, оң жақтағы шөпті жемепті. Аяғының ақсағын білгеніміз: тұрған жерінде, түйе артқы сол аяғын көтеріп тұрыпты. Түйенің құйрығы шолақ екенін білгеніміз: құмалақ тастағанда, алысқа жіберіпті. Шолақ түйенің құмалағы алысқа түседі, құйрықты түйе құмалағын алысқа тастай алмайды, – депті.",https://ertegiler.kz/story/zerektik,2025-01-29
"Жапон халык ертегілері

Минабэ мен Акитаның ортасында шағын ауыл бар. Бұл ерте кезден таудың аң-құсын атуды кәсiп еткен аңшылардың ауылы едi. Бiрақ, таудан түскен жолаушыны қондырмайтын пейiлi тар тұрғындар көп едi бұл ауылда. Бiрде таң ата жауған қардың аяғы боранға ұласқан қыстың бiр кешiнде осы ауылға қызын ерткен джюкурэй (Құдайға құлшылық етушi, дiн жолындағы адам) бiр әйел келедi.
Әр үйдiң есiгiн қағып, боранды түнде түнеп шығуды өтiнсе де, қатыгез аңшылар мiз бақпайды. «Ең болмаса балама пана болар қуыс бар ма?» деп жалына үн қатқан анаға ешкiм назар салмапты. Суықтан қалтырап, дiрдектеген екеуi омбы қарда сүрiне-қабына ауыл шетiне жетiп, соңғы үйдiң есiгiн қағады. Үйден шыққан әйел:
 — Мен сiздердi қондырар едiм, бiрақ күйеуiм тiрi жанды жақтырмайды. Осыдан жүре берсеңiздер, Рюунджи ғибадатханасына кезiгесiздер. Сол жерден бiр пана табарсыздар, — деп жөн сiлтептi. Қыз бен шешесi қалың қарды кешiп әзер дегенде ғибадатханаға жетедi. Ғибадатхананың есiгiн қаққан екеуiне джюшйоку (Будда ғибадатханасындағы бас священник): «Сендер сияқтыны түнететiн орын жоқ», — деп қатқыл жауап қайтарыпты. Дiн жолындағы әйел ғибадатхана шатырының астында дiр-дiр етiп, қызын құшақтаған күйi тұра бередi. Ғибадатхана iшiндегi джюшйоку болса есiктен сығалап, «бұларды бүгiн түнде қасқыр жейтiн шығар» деп күбiрлейдi. Ақ боранға оранған ауылға қасқырдың ұлығаны анық естiледi.
Ұлыған дауыс Рюунджи ғибадатханасына таяу маңнан естiледi. Джюшйоку болса жылы кури (ғибадатхана асханасы) iшiнде көрпеге оранып жатып, «қасқыр келдi, қазiр екеуiн талайды» деп ойлайды. Бiрақ әйел мен қызды ғибадатханаға кiргiзiп, паналатуды ойламайды. Таң атып, боран басылғанда джюшйоку ұйқысынан оянып, түнде әйел мен қыз дiрдек қағып тұрған шатыр астына келiп қарайды. Екеуi де жоқ. Бұрышта ескi қолшатыр жатыр. Джюшйоку қасқырлар әйел мен қыздың дымын қалдырмай жеп қойған болар деп түйедi. Бiрнеше күннен кейiн джюшйоку көршi ауылға бiреудi жерлеуге барады. Қайтарда қас қарайып, таудың iшiмен жүруге тура келедi. 
Джюшйоку арт жағынан қасқырдың ұлығанын естидi. Зәресi ұшып жүгiре жөнеледi. Бiр кезде оның тоқтауына тура келедi. Қарсы алдында қасқыр тұр. Джюшйоку бiр емес, бiр үйiр, нақтырақ айтсақ, алпыс төрт қасқырдың қоршауында қалады. Келесi күнi ауыл адамдары қар үстiнде парша-паршасы шығып, өлiп жатқан джюшйокудi көредi. Содан кейiн ауылдың қандай да бiр тұрғыны тауға бара қалса қасқыр жарып тастайтын болыпты. Бiрде ауыл шетiндегi соңғы үйдiң терезесiнен кiрген қасқыр отбасын түгелiмен жарып кетiптi. «Бүкiл ауылға қасқыр өшiгетiндей бiз не жаздық? Бұл ненiң жазасы?» деп күңiренiптi қариялар. Бiрақ бiрде-бiреуi Құдайға құлшылық ету жолындағы адамдарды қондырмай, қуып жiбергендерiн есiне алмапты. Ел «осылай кете берсе, бүкiл ауыл қасқырға жем болуы мүмкiн ғой» деп абдырап отырғанда, Кумахэй деген аңшы таудағы қасқырларды түгелiмен атып тастау керек деген ұсыныс айтады. Бұл өзi осы өңiрдегi құралайды көзге атқан мерген едi.
Кумахэй қаруын асынып тауға шығады. Аңшы апан маңындағы ағашқа өрмелеп, қасқырлардың көрiнуiн күтедi. Бiр кезде апаннан бiрiнен кейiн бiрi алпыс төрт қасқыр шығады. Аңдып отырған аңшы шүрiппенi басып қалады. Оғы айдалаға кетедi. Қасқырлар ағашты қоршай бастайды. Сол сәтте апаннан бiр қыз жүгiрiп шығып: 
— Аңшының оғы тимей тұрғанда тезiрек апанға кiрiңдер, — деп айғайлапты. Сол-ақ екен, қасқырлар жуасып, шыққан iздерiмен апанға қайта кiрiп кетiптi. Таң-тамаша қалған Кумахэй ауылына келiп:
— Ау, халайық, бөрiлермен бiрге апанда бiр қызбала тұрып жатыр, — деп көргенiн баяндайды. Сол түнi, ел ұйқыда жатқанда ауылға алпыс төрт қасқыр шабуыл жасайды. Жұрт жау шапқандай дүрлiгедi. Қолына бар қаруын алып сыртқа шыққан аңшылар, қасқыр талаған адамдар, ауыл iшi ию-қию.
Сол кезде таудан «қайт-қайт» деген дауыс естiледi. Ауылға қарай апандағы қыз жүгiрiп келедi екен. Аңшылардың бiрi қызды дәлдеп тұрып атады. Қыз шыңғырып барып құлайды. Алпыс төрт бөрi шабуылды күшейтедi. Қызды атқан аңшымен қоса ауылдың бес-алты адамын сол жерде жарып тастайды. Ауыл тұрғындарында қасқырға қарсы тұрар дәрмен болмайды. Қаптаған қасқыр айға қарап ұлиды. Бұл олардың қызды жоқтағаны едi. Қыздың денесiн тiстеген көкжал тауға қарай жорта жөнеледi. Содан кейiн таудағы қасқырлар бұрынғысынан да ащы дауыспен ұлитын болыпты. Көкжалдың зарлы үнi ауыл адамдарының сай-сүйегiн сырқыратыпты. Олар сонда ғана өздерi боранды түнде қондырмай қуып жiберген қызды қасқыр паналатқанын бiлiптi.
Содан кейiн бөрi атаулы бұл ауылға жоламапты. Бiрақ айға қарап ұлыған алпыс төрт қасқырдың зарлы даусы бүкiл тауды күңiрентедi екен. Иватэ перфектурасынан Акита префектурасына барар жолда асу бар. Сол асудан алты қасқырдың тас мүсiнiн көруге болады. Қызды жоқтап, ұли-ұли тас боп қатып қалған деседi ел. Жаңа жылдың он жетiншi түнi осы алты тас мүсiн Аспанға қарап ұлиды екен.",https://ertegiler.kz/story/qasqyrdyn-qastygy-men-dostyqy,2025-01-29
"Қазақ халқының ұлттық ертегілері

Алдар жаман торғайды байға елу атқа сатқанына мәз болып, «осы құрғыр артымнан қуып келіп жүрмесін» деп, тездетіп жүріп, тағы бір тауға келеді. Таудың бауырында тағы бір ел көреді. Елге қарап тұрса: Қойлар жатыр жусанда, Түйе жатыр сортаңда. Жылқы жатыр беткейде, Ешкі тастан кетпейді. Алдекең ағып жатқан малды көріп: «Енді қандай несіп болар екен» деп езу тартып, қарап тұрса, жылқы шетінде жүрген жылқышыны көреді. Елге бару үшін алдымен осыдан жай-мәнісін сұрап білу керек болар деп, жылқышыға келеді. Жылқышыға келіп амандасып, ол-пұлды айтып, қалжыңдап тұрып:
— Бұл кімнің малы, мынау кімнің ауылы? Үлкені кім, ханы кім? Жақсысы кім, жаманы кім? Байы кім, жарлысы кім? — деп сұрау қойып, жылқышыдан елдің барлық сырын біліп алады.
 — Ау, жаным! Тәптештеп, жайын біліп алдың. Өзің кімсің? — деген жылқышының сұрауына:
 — Мағлұмбай деген атақты байдың мырзасы едім. Елімнен қыз таба алмай, елу атты қалыңмалға жетектеп, жиһан кезіп, қыз іздеп жүр едім. Еш сұлуды кездестіре алмай келемін, — деп жауап береді.
 — Қыз іздеген, қыз жақтырмаған жігіт болсаң, біздің ауылдың пәлен байында бір қора қыз бар. Түріне ұқсар түрі бар, Нұрына ұқсар нұры бар. Түрлі-түрлі қызы бар, Әр қызының сыры бар. Әсіресе, соның ішінде Жиһаннан асқан бірі бар, Жаудыраған көзі бар, Таң қалғандай сөзі бар. Сағымданып құбылып, Көз қарасы сүзіліп. Қарағанда тұрарсың — Есің ауып бұзылып. Сен жиһан кезіп, қыз жаратпасаң да, осы кызға тоқталасың. Бұл — хордың қызы, — дейді жылқышы. Алдар «қыз іздеп жүрмін» деп өтірік айтса да, жылқышы қызды тым мақтап жібергенсін, «осы қызды көрсем қайтеді, жаратпаса, қалармын. Менің нем кетіпті. Соған барайын» деп, байдың жөнін сұрап алып, көрінген елге тартады. Ішкі көңілінде өзінің алдауға шыққанын ұмытып, шынында да, қыз іздеп шыққан адам сияқты болады. Қызы бар байдың ауылының сыртына келіп: ;
— Жолық! — деп айқай салады. Байдың ауылы қараса, тарамыс сияқты, қатып қалған бір шикі сары, елу атты жетелеп, аю аттың үстінде өзі қайқайып отыр.
— Мынауың кім екен, барып білші! — деп бай, кісі жібереді. Кісі келіп:
«Жол болсын», —деп айтады. — Әлей болсын! Мен қонақпын, қонамын. Жер жүзін шарлап, көздеп жүрген бір нәрсем бар. Қалған-құтқан сөзімді Қыз іздеген сырымды. Атамыз қазақ мұрасы Қонғаннан соң сұрашы, — деп, «Лұқсат жоққа» келтірмей, түсе қалады. Байдың жіберген кісісі жүгіріп, байға келеді:
— Жер жүзін шарлап жүрген адаммын. Қонамын, — дейді. Аузында қыз бар.... сірә, — дей бергенде, бай түсіне қалып:
 — Әй, қонақ келеді, үйге көрпе салыңдар! — деп айқай салады. Бір қора қылып, қызын өткізе алмай отырған байғұс жүгіріп жүріп, Алдарды қарсы алып, қонақ қылады. «Қалағаның білсін» дегендей, қыздарын да үйге иіріп қояды. «Қазақ есіктен қарады дегенше, төрге шықты де» дегендей, «ләмға келді» дегенше, Алдар қойын-қонышқа кірді де, өтірікті шындай, шынды Құдай ұрғандай қылып соғып, бүкіл ауылды иіріп, аузына қаратып алады.
 — Мынауың елден озған жүйрік, шешен, жұрттан озған көсем ғой! — деген қорытындыға келтіреді. «Атақты Мағлұмбай байдың мырзасы екен» деген атақ таққызады. «Мағлұмбайың қай бай?» деулеріне жол қалдырмайды. Сонымен, Алдекең алдап-алдап, байдың ең кенже қызына құда түспек болады. «Қайда кетпеген жылқысың» деп, елу атты сол жерде қалыңдыққа тартады.
— Қалған-құтқан кемісін толтыра жатарсың, — деп бай, қалыңдыққа ырза болады. Бірақ менің қызым қашып жатқан жоқ қой. Менің үш балам бар еді. Сол үш балам жылқы бағып, отарға кеткеніне жыл болды. Әлі жоқ. Қайда жүргенінен де хабар жоқ. Іздететін адамым болмай отыр. Менің сенен сұрайтыным — сол балаларымды іздеп, тауып келсең. Сосын балаларым келгесін, күзге қарай қызымның тойын істеп, қосамын, — дейді.
— Жарайды, — деп Алдар атқа мінеді. «Осы күзге кенже сұлуды аламын» деп көңілі тасиды. Күндеп жүріп, айлап жүріп, ақырында, Алдар жайылып жатқан бір көп жылқыға келеді. Келіп, адамдармен сөйлесіп қарағанда, атасының балалары екенін біледі. Өзінің жай-мәнісін айтып, сол жерде танысып, құшақтасып көріседі. Байдың балалары бос немелер болса керек. Мыңдаған жылқының басын қайырып, жөнге сала алмай, елге айдай алмай, жатып қалған екен. Алдар келіп болысып, жылқыны жөнге салып, елге айдап келеді. Жылқысы, балалары келгеніне бай қуанып, ат шаптырып, той қылады. Күндерде бір күні бай Алдарды оңаша шығарып алып:
— Кенже қызыма елу жылқы бердің. Жылқы деген өзімде де көп. Оныңа қанағат етпеймін. Қалыңмалыңның кемін толтыр. Ат басындай алтын тап. Әйтпеген күнде қызымды ала алмайсың, —дейді. Қулық қылып, байды алдадым деп жүрсе, бай Алдарды алдаған екен. Алдар: «Алдыма бір келтірді-ау», — деп, санын бір соғады. Сонда да: 
— Алдаудан жеңілгенім бе? — дейді.
 — Жарайды, ат басындай алтынды табамын, —дейді. — Тапсаң, жарайды. Келер жылы осы уақытқа дейін күтемін. Келер жылы дәл осы уақытқа алтынды алып келмесең, күдеріңді үзе бер, — дейді. Алдар түнімен дөңбекшіді. Қанша дөңбекшісе де, алтынды қайдан аларын білмейді. Анау-мынау алдауға ат басындай алтынның таптырмайтынын біледі. Сөйтіп жатып, ұйқыға кетеді. Алдар таңертең оянып, көзін ашса, далада жатыр. Айналада ел дегеніңнен еш нәрсе жоқ. Сөйтсе, бай ауылы түннен тұрып, Алдарды жұртқа тастап, көшіп кеткен екен. Алдар ыза болады. Ызасына шыдамай, қазылған жерошаққа түсіп, күлге аунап жатып, жылайды. Ыза болғанда, қыздан айрылып қалғанына емес, байдан алданып қалғанына ыза болады. «Ұрыны қарақшы ұрлайды» дегендей, қуды қу ұрып кетеді.",https://ertegiler.kz/story/aldardyn-kalyndyk-aittyryi-kudan-aldanuyi,2025-01-29
"Қазақ халқының ұлттық ертегілері

Ерте заманда, ешкі құйрығы келте заманда бір байда жүрген қойшы байдан көп жылдар бойы ақы ала алмаған соң және байдың қорлығына шыдай алмай бір түнде еліне қашып кетеді. Бай іздейді, бірақ таба алмайды. Қойшы бірнеше күн жүрген соң, бір ауылдың шетіндегі бір кішкене үйге қонайын деп кіреді. Үйде қарт пен кемпір тұрады екен, үйі әрі тар, әрі кішкентай көрінеді.
— Ата, өте алыстан келемін, қонуға бола ма?–деп қойшы рұқсат сұрайды.
 — Үйіміз тар, өзіміз шақ отырмыз. Бұдан басқа бір кең үйім бар еді, онда қазір «шайтандар» бар. Қысы-жазы содан шықпайды, жазда пішенімді шауып береді, қызметімді бітіреді, ал қыста қарымды күрейді. Күнде «Қызмет тауып бер» деп мазамды алады. Басқа бір үйге қон, шырағым, – дейді, шал күрсініп.
— Атеке, ол үйіңе мен жатайын, талай рет «шайтанмен» жолдас болғанмын, – дейді қойшы. Қарт қойшыны шайтан бар деген үйіне кіргізеді. Қойшы үйдің төріне жата бергенде, шайтандар қойшыны қоршап алып:
— Қызмет бер, қызмет бер,– деп маза бермейді. Қойшы барлығына бұйрық беріп: 
— Таң атқанша терезенің алдына бір үлкен үй тұрғызыңдар, үйдің алды көл болып, жүзген қаздары, айнала өскен ағаштары болсын,– дейді. Шайтандар түн ортасы болмай-ақ қойшының тапсырмасын орындап, тағы да маза бермейді. Қойшы мазасын ала берген соң, барлық шайтандарды жинап: 
— Кәне, барлығың қой болып мына пештің ішіне кіріңдер де үндемей жата қалыңдар,–дейді. Шайтандар пештің ішіне кірген соң пештің аузын да, төбесін де үлкен таспенен қойшы бітеп қояды. Шайтандар шыға алмай: 
— Тұра тұр бәлем, қой баққаныңда бір кездесерміз,–деп ұйқыға кіріседі. Таң атқан соң қойшы шалмен қоштасып, жолға шығады. Қойшы бірнеше күндер жол жүріп туған еліне келеді. Әкесі-шешесі қуанып той жасайды. Бірақ кедейліктен қойшы сол жердегі бір байдың қойын қыста далаға бағып шығуға екі қозылы қой, бір қайыс етік, бір шекпен киімге жалданады. Күндерде бір күні қойшы қойларды қар астындағы тебінде жайып жүрсе, баяғы бекітіп кеткен шайтандары келіп, қойшымен амандаса кетеді. Қойшы бір құшақ қамысты алып өртей бастайды. Шайтандар қорқып: 
— Ойбай, не істеп жатырсың?–дейді. Қойшы: 
— Сендерді алтындарыңды тауып бермейді деп, өртейін деп жатырмын,–дейді. Зәресі кеткен шайтандар «Ойбай, өлтірме, қазір алтындарымызды әкеліп берейік», – деп жалына бастайды. Қойшы отты сөндіре қояды. Көп кешікпей шайтандар алтындарын қойшыға алып кеп береді. Қойшы алтынды алып шайтандармен «қош» айтысады. Қойшы алтынды даладағы бір иесіз үйге сақтап, байға жұдырықтайын әкеліп көрсетеді. Өмірінде алтын көрмеген бай қойшыға: 
— Маған алтыныңды сат,–дейді. Қойшы:
— 400 қойға ал, – дейді. Бай қойын беріп, алтынды алады. Екінші күні әуелгіден көбірек алтын әкеліп, байға тағы көрсетеді. Бай оны да қойшымен келісіп жалғыз арғымағына алады. Үшінші күні қойшы бір торсық алтын әкеліп көрсетеді. Бай бұл алтынды жалғыз қызына сатып алып, қойшыны өз алдына отаулап шығарады. Күндерде бір күні қыс өтіп, жаз да шығады. Қойшы байдан тиесілі қойларын, заттарын алып, қалған алтынын, алтынға алған қойларын алып өз алдына үй-жай болыл шаруашылық құрады. Үрейі ұшқан бай қойшыдан қорқып, іргесін аулақтай береді.",https://ertegiler.kz/story/qoishi-men-bai,2025-01-29
"Ertegiler.kz

Бір шағын ауылда тату-тәтті өмір сүретін отбасы болыпты. Бұл отбасыда әкесі Әли, шешесі Айжан, баласы Ермек және екі үй жануары — Мақпал есімді мысық пен Тұлпар есімді ит бар екен. Олар бір-біріне өте жақын болып, күн сайын бірге қызықты уақыт өткізуді ұнататын.
Бір күні Әли баласына қарап: ""Біз сафариға саяхатқа барайық! Ол жерде жабайы аңдармен танысып, табиғаттың кереметін көреміз,"" — деп ұсыныс айтты. Ермек қуанып кетіп, Мақпал мен Тұлпарды да саяхатқа апаруын өтінді.
Айжан да бұл идеяны ұнатты: ""Иә, барлығымыз бірге табиғаттың тамаша сәттерін тамашалап, отбасылық уақытты қызықты өткізейік!""
Көп ұзамай олар ұзақ сапарға шықты. Жол бойы әкесі Әли оларға жабайы аңдар туралы әңгімелер айтып, қызықтарды бөлісті. Олар ыстық күнде, алып жирафтардың қалай шөп жеп жүргенін көрді, арыстанның айбарлы даусын естіді, зебралардың бір-бірімен жарысып жүргенін тамашалады.
Ермек пен Мақпалдың көздері жыпылықтап, әр жануарды көргенде таңданумен қарады. Әли мен Айжанның да жүздерінде күлкі мен бақыт нұры болды. Тұлпар болса, қызыға иіс сезіп, жаңа жерлерді зерттеуге кірісті.
Саяхаттың соңында отбасы үлкен ағаштың астында тоқтап, табиғаттың сұлулығын тамашалай отырып, түскі асын ішті. Күн батуға жақындап, сафари саяхатының соңына келіп жеткенде, Ермек әкесіне қарап: ""Әке, бұл біздің ең керемет саяхатымыз болды. Барлығымыз бірге болғанда, қандай жерге барсақ та бәрі ғажайып!""
Отбасы әрқашан бірге болса, ең керемет сәттер солармен болады деп, әр кеш сайын бірге қуаныш пен бақытқа толы күндерін еске алып, үйлеріне қайтып оралды.
Содан бері олар әрдайым бірге саяхатқа шығып, бір-біріне қолдау көрсетіп, қуанышпен өмір сүре беріпті.",https://ertegiler.kz/story/safari-trip,2025-01-29
"Қазақ халқының ұлттық ертегілері

Баяғыда өткен заманда, хан Жәнібек тұүсында Қожыр деген бір кедей шал болыпты. Үш баласы болыпты. Күндерден күн өтеді, шалға кәрілік жетеді. Кәсіп етуден қалады. Ақырында, шал балаларын жинап алып: — Жасым келді, кәрілік жетті. Сендер болсаңдар ержеттіңдер. Мал тауып, тамақ асырайтын менен әл кетті. Мал табу, тамақ іздеу енді сендерге жетті. Ай, балалар! Кәсіп етіңдер, мал табыңдар. Мені асыраңдар. Кәні, қайсың қандай кәсіппен мені асырайсыңдар, айта беріңдер, — дейді. Сонда әрі-бері ойланып тұрып, балалары мынаны айтады: Үлкені: —     Дұрыс айттың, ей, ата! Егінді сүйер көңілім. Мұнымда жоқ еш қата, Егінмен өтсін өмірім. Ортаншы: —     Егіннен басқа тағы да: Көңілімде қой бақсам. Маған берген бағы да — Мал дегенде зар қақсам. Кенжесі: —     Ей, ата, мен алдасам, Болса да, шын арбасам. Жұрт істейтін кәсіп көп, Алдауды мен қаласам. Шал балаларының берген жауаптарына ырза болады.
—      Олай болса, Алла беттеріңнен жарылқасын, тұңғышым, сен жер кәсібін істе, егін сал. Ортаншым — қой бақ, малшы бол, кенжем — сенің қалағаның алдау болса, басқа кәсіпті көптің бәрі істейді, бұл бір ерекше кәсіп екен. Сенің де Алла алдыңнан жарылқасын. Алдар бол, —дейді. Қол жайып, батасын береді. Содан үлкен баласы егіншілікке түседі, ортаншысы мал бағуға кіріседі, кенжесі алдау жолына түседі. Алдаушының тұрақты жері бар ма? Ел кезіп, жер шарлап, кете береді.
 *** Шалдың кенже баласы қолына таяқ ұстап, белін белбеумен қыстап, күн-түн жүріп, айлар-жылдар жүріп, бір заңғар тауға келеді. Нардай шөккен заңғар тау алдын бөгейді. Таудың басы бұлттан асқан екен. Басына дейін жалтыр тас екен. Адамның аяғы баса алмас, басына шыға алмас мұндай тау кездескенге Алдар қайғыланады.
—      Ебін тауып, адамды да, Алланы да, жын-шайтанды да алдауға кетіп бара жатырмын. Сондай таудай талапты арқалап келе жатқанда, бұл тау маған бұйым бола ма? Қалай да болса, осы таудың басына шығып асамын, — дейді. Қона жатып, қыстап, таудың тасын қашап, саты жасайды. Өлдім-талдым дегенде, дымым құрыды дегенде, күндер де бір күн азар деп, таудың басына шығады. Басына шығады да, талып, құлайды. Бір уақыттарда есін жиып, көзін ашса — бір байғұз құс шоқиып, жатқан кісіні тас деп біліп, кеудесіне мініп отыр екен. Шап беріп, ұстай алады. Аяғына жіп байлап, қолына қондырып алады. Жарар дейді керекке, Әуелгі байғұз олжа ғой. Жарамаса керекке, Жіберермін ңолда ғой, — деп жүре береді. Жүріп келе жатса, таудың арғы етегінде жұмыртқадан да ақ бір үй отыр. Таң-тамаша жайлары, Ойлы-қырлы сайлары. Тас бастаулы маңайы, Гүлденіпті баурайы. Алдар таң-тамаша қалады, «не де болса, осы үйге барайын», — деп таудан түседі. «Достың үйі ме, дұшпанның үйі ме, адамның үйі ме, диюдың үйі ме? Әуелі байқайын», — деп, ептеп келіп, үйдің жабығынан сығалайды. Сығаласа: Бір жігіт пен бір әйел Сүйіседі жақындап. Күйіседі сақылдап, Текешіктей бақылдап.
—      Қызық та, той да, кәсіп те мұнда екен, — деп Алдар ойланып тұрып-тұрып, «аптышау» деп, қатты бір түшкіреді. Жігіт пен келіншек шошып кетеді. Жігіт бір секіріп, төр алдындағы тұрған сары сандыққа кіріп кетеді. Келіншек шашбауындағы ашқышпен сандықты екі бұрап, кілттеп қояды. Алдекең мән-жайды біле қояды.
—      Ассалаумағалайкум! — деп Алдакең жылт етіп, үйге кіріп келеді. «Қайдан келдің, пері?» дегендей, келіншек қабағын түйіп, бір қарап, үндеместен отыра береді. Алдар ішінен:
—      Үндемесең, үндеме, келіншек, сенің де, сары сандық, сенің де сазайыңды берермін, — деп күлімдеп, отыра береді. Біраз отырғасын келіншек күлімдеп отырған Алдарға бір қарап:
—      Неге күлімдеп отырсың? — дейді.
—      Ана сабадағы қымызды көріп, күлімдеп отырғаным ғой, — дейді Алдар.
—      Көрсең, іш, —дейді келіншек. «Іштің» хабары келгесін Алдакең қарай ма, қара сабаның басына мінеді. Тойғанша қымыз ішеді. Сабаның қасында тураулы тұрған, пісірулі сары қазыны да бірге аттандырады. Қазы мен қымызға тойып алып, төр алдына барып, жантая кетеді. Алдардың күлімдеуінен қорқып, бірдеңені біліп қойды ма? — деп қипақ қағып отырған келіншек жібек кілемнің үстіне сұлаған Алдарға ештеңе айта алмайды. Алдекең қазыны жегенге, қымызды ішкенге, төрге аунағанға місе тұтпай, келіншекпен қалжыңдасуға кіріседі. Қалжыңдасып отырып, бұл бір сасық байдың үйі екенін, байдың баласы жоқ екенін, келіншек қырық бірінші қатыны екенін біліп алады. Сандықта жатқан жігіттің келіншек шаңырағына мініп келген «енші» екенін де сезеді. Сиырларын өк-өк деп, Түйелерін шөк-шөк деп, Жылқыларын құраулап, Ешкі мен қойды құрайлап. Кешке таман бай келеді, келеді де, төрде жатқан Алдарды көріп:
— Торғайын құшақтап, төрімде жатқан бұл қай Құдайың! — деп ақырады.
— Ол — мен Құдайың! — дейді Алдар.
— Мен Құдайың қай Құдай?
— Мен Құдайың — бәлгер Құдай. Мынауым —көріпкел, біліпкел байғұз Құдай. Байдың өмір бойы тілегені бір бала екен. Бала таптырам деп, алмаған қатыны, қаратпаған бақсысы жоқ екен. «Балгермін» дегенге райдан қайтып қалады. «Құдай шипа берсе...» деген ойына келеді.
— Кім болсаң да, бір қу боларсың, — дейді де, ала көзімен бір қарап, қазан жаққа барып, орнына отыра кетеді. Ас ішіп, біраз отырғаннан кейін бай мән-жайын айтады:
— Төрт түлігім сай бай едім, мал дегенің есепсіз болып еді. Бірақ соның бәрі бір балаға тұрмады. Алладан бала тілеп, қырық қатын алдым. Қырқынан да пайда болмады. Ақырында, мал-мүлкімді төгіп, осы қатынды алдым. Бірақ одан да ештеңе болмай отыр. Жасым да келіп қалды. Сонда да Алладан үмітім бар. Балгермін дейсің. Байғұзым көріпкел дейсің. Көріпкелің не айтар екен? Балыңды аша көр, жаным, — дейді.
— Жарайды, — деп Алдар бал ашуға, бақсы болып, ойнауға кіріседі. Жынын шақырып, «ақ сөйле» деп, құсына ақырып, сарнайды.
—Мынау нағыз балгер екен, — деп бай қуана түседі. Алдар сарнап жүріп, баяғы сары сандықты айналдыра береді.
— Япырым-ай, байым қалай-ды? Қиын екен бұл өзі. Көріп едім талайды, — деп, сандықты ұрады, құлағын салып тыңдайды, шертіп қарайды.
— Е, байым, іс жаман екен,—дей береді. Ақырында, ашқан балын айтады:
— Сары сандық ішінде Қара пәле жатыпты. Жібек көрпе үстінде Қызық іске батыпты... Қылмайды екен қарекет, Ішеді екен, жейді екен. Арғы затын сұрасаң, Екі аяқты дию дейді екен. Осы қара пәле әйеліңе бала бітірмейді екең. Осы пәлені көшірмесе, болмайды екен, — дейді. Бай мұнысына нана қоймайды. Алдап-сулап, мал тапқысы келіп жүрген бір қу болды ғой, сонда да: Бақыр-мақыр берермін, Көп сұраса, көнермін. Көшірсе, көшіре қойсыншы», — деп ішінен ойдайды да:
— Жарайды, көшіре қой, — дейді. 
— Мұны көшіру үшін ыстық су керек, —деп Алдар су қайнаттырады. Бақсы ойнап жатыр дегенге «мұндайдың талайын көргенбіз», — деп мысқыл етіп, келіншек те сырттан үйге кіріп тұрады. Келіншек тұр күлімдеп, Күлім-күлім жасарып. Жігіт жатыр селкілдеп, Қайда барсын қаша алып. Келіншек тұр қуанып, «Дию» деген жөнінен. Жігіт жатыр қуарып, «Құю» деген жөнінен. Алдар үй ішін айналып жүріп, келіншектің шашбауындағы кілтін кесіп алады. Сүйтеді де, бір бақыраш ыстың суды қолына алып, сары сандыққа жүгіріп барып, аузын ашып:
— Көш, пері, көш! —деп ыстық суды жігіттің басына құя салады. Атып кетті бір адам, Бір адымы он қадам. Пәле кетті үйінен Асқан сұлу жігіт боп, Түсі кетті келіннің Көңілі мұздай суық боп. Сиқыры құрсын, масқара! Өле алмайды ұяттан, Бар ма лажы, жоқ шара Әбден болды дүзқара. Сонымен басы күйіп, жігіт кетті. Іші күйіп, келіншек кетті. Жүрегі ұшып, талып, бай жатыр. Күлкісін жия алмай, Алдар жатыр. Біраздан кейін бай есін жиып, орнынан тұрады.
— Мың рахмет, шырағым. Бәлені үйімнен қудың. Әйтпесе, өлген екенбіз. Енді Алладан үмітім күшейді... әрі садақа болсын, әрі еңбегің болсын. Аю ат дейтін атым бар. Соны ал. Сонымен бірге ол пәлеңнің қайтып келмесін кім біліпті. Осы балгер құсыңды маған сат. Бағасын айт, — дейді.
— Өмірлік жолдасым еді, мұнсыз күйім қараң еді. Байғызымды сатпаймын, — деп, Алдар біраз шалқаяды. Бай жалынып болмайды. Ақырында:
— Сіз үшін ғана құсымның көзін қиямын, — деп сатпақ болады.
—      Бір өтірігі жоқ, осы құсымды мен иесінен қырық жылқыға сатып алғанымда иесі екі күн өкінген. Мен де өкінермін, елу жылқы беріңіз, —дейді.
—      Мұның көп. Жылқының құны да аз емес қой. Амал жоқ, сол берген жылқыңды мен де берейін, — дейді бай.
—      Жоқ, болмайды. Оллаһи тегін, қырықңа берсем, өмірімде есімнен кетпейді, — деп Алдар көнбейді.
—      Оллаһи, бағасы, — деп бай көнбейді. Екі ңу бірін-бірі тездікпен жеңіскен бе? Азайтып айтқанда, бір жұма, көбейтіп айтқанда, бір жыл екеуі саудаласып, алақан ұрумен болады. Ақырында, Алдардың қулығы асып, елу жылқы алып, байғызын сатып: Қаңғып қалды бұл басым, Іс болмаса құсыма. Қош айтысып жылайын, Жыламай, не амал қылайын! — деп бір жұма құсымен қоштасқан боп, тағы жатып, қазы-қарта жеп, қымыз ішіп, тойынып алып, жөніне кетіпті.",https://ertegiler.kz/story/aldar-kosenin-akesinen-bata-alui-aldardin-bilgir-kys-tapkany,2025-01-29
"Ағайынды Гриммдер

Бip күні жау жүрек жеті батыр кездесіп қалыпты. Біріншісінің аты — Шульц, екіншісінің аты — Якли, үшіншісінің аты — Марли, төртіншісінің аты — Ергли, бесіншісінің аты — Михель, алтыншысының аты — Ганс, ал жетіншісінің аты — Вейтли екен. Жетеуі жұп жазбастан бірге жүріп, дүниені шарлап пәле іздеп, ерліктерін жұртқа танытпақшы болады. «Сақтықта қорлық жоқ»,— деп, ұстаға барып, найза соғып беруді өтінеді.
 Жетеуіне бір ғана найза соқтырып алады, есесіне найза ұзын да берік болса керек. Найзадан жетеуі бірдей ұстап алады. Алда нағыз жау жүрек, нағыз күшті Шульц жүреді. Ал оның соңынан — Якли, Яклидің соңынан — Марли, Марлидің соңынан — Ергли, Ерглидің соңынан — Михель, Михельдің соңынан — Ганс, ал ең артта Вейтли жүріп отырады. Жетеуі бір күн жүреді, екі күн жүреді, үшінші күн ымырт жабыла аумақты шабындыққа келіп жетеді. Шабындықта шабылған шөп жатыр екен. Жеті батырдың жанынан бір ара ұшып өтеді. Жай ұшып өтпейді, ыз-ыз етіп, ызыңдап өтеді. Батыр Шульцтің зәресі ұшып, найзаны қолынан түсіріп ала жаздайды.
— Ох!—дейді ол жолдастарына.
— Тыңдаңдаршы, әне тыңдаңдаршы! Барабан соғып жатыр. Ал Якли:
 — Аx-Ax! Дәрінің иісі шығады. Қазір зеңбірекпен атқылайды,— дейді. Мұны естіген соң Шульцтің тіпті зәресі ұшып, найзаны тастай сап, қаша жөнеледі. Қашып бара жатып, шөп арасында жатқан тырнауыштың басын байқамай басып қалады, сабы маңдайына тарс ете түседі.
— Ойбай-ай!—деп, батыр Шульц айғай салады.
— Өз еркіммен берілем, тұтқынға алыңдар! Якли, Марли, Ергли, Михель, Ганс, Вейтли найзаны тастай салып, олар да айғайлайды:
— Сен берілсең, біз де берілеміз! Бәрімізді де тұтқынға алыңдар! Әрі айғайлап, бері айғайлап, тұтқынға алатын ешкім жоғын көреді: шабындықта өздерінен басқа жан жоқ екен. — Былай,— дейді Шульц.— Бұл оқиға туралы аузымызды ашпайық. Әйтпесе, мазақ етіп жүрер. Жетеуі біреуіміз бірдеңе деп қойғанша үндемейік деп келіседі. Бірнеше күн өткен соң, жетеуі алғашқыдан да бетер қорқынышты іске тап болады. Жетеуі егіс даласында келе жатыр еді, анандай жерде күнге қыздырынып, қалғып бір қоян отыр екен. Құлағы тікірейген, көздері бейне әйнек секілді, үп-үлкен. Біздің батырлар шошып кетеді: «Не істесек екен, зытып берсек пе; әлде мына құбыжыққа тап берсек пе»,— деп ойлай бастайды.
— Бауырлар,— дейді батыр Шульц,— алдымызда қауіпті ұрыс тұр. Неғұрлым тайсалмасақ, соғұрлым тез жеңеміз. Менің ойымша осылай.
— Мен де солай ойлаймын,— деді Якли.
 — Мен де,— дейді Марли.
 — Мен де,— дейді Ергли.
— Мен де,— дейді Михель. 
— Мен де,— дейді Ганс.
— Мен де,— дейді ең артта келе жатқан Вейтли. Бәрі найзадан қосыла ұстап, қоянға қарай жүгіре жөнеледі. Біраз жер жүгіріп барып, тоқтай қалады. Ең артта келе жатқан Вейтли:
— Батыр Шульц, тартынба, Біз келеміз артыңда,— деп айғай салады. Ал Шульц оған қарсы: Вейтли нағыз айғайшыл! Вейтли, өзің алға шық!— деп айғайлайды. Кімнің алға шығуы жайында жетеуі керісе бастайды. Ал қоян болса, тырп етпестен бір орнында отыра береді. Ақыры Шульц батырлығы ұстап, қайтадан жүгіре жөнеледі, ал басқа батырлар оның соңынан ұмтылады.
— Айт! Әне! Айт-айт!—деп, Шульц айғайлайды. 
— Айт! Әне! Айт-айт!—деп, Якли айғайлайды.
 — Айт! Әне! Айт-айт!—деп, Марли айғайлайды.
 — Айт! Әне! Айт-айт!—деп, Ергли айғайлайды.
 — Айт! Әне! Айт-айт!—деп, ең артта келе жатқан Вейтли бәрінен де қатты айғайлайды. Сол-ақ екен қоян ұйқыдан оянып кетіп, секең қаға жөнеледі.
 — Қап,— дейді батыр Шульц,— демек, біз тағы да масқара болдық, әлгі — қоян екен. Жетеуі әрі қарай жүріп кетеді. Бір үлкен өзеннің жағасына келеді, қайық көрінбейді, көпір жоқ. Ар жаққа қалай өтпек? Арғы жағада қармақ салып бір балықшы отыр екен. Шульц балықшығы:
— Арғы жағаға қалай өтеміз?—деп айғай салады. 
— Өткел іздегей!—деп жауап қатады балықшы. Балықшының сөзі Шульцке: «Өзің келгей» дегендей естіледі. Ол суға түсіп, жалдай жөнелді. Бірнеше қадам жүргеннен кейін ары қарай жүре алмай тоқтап қалады. Өзен терең болатын, аяғы балдырға шырмалып қалса керек. Басынан қалпағы суға түсіп, жүзіп бара жатқанда, үстіне бір бақа шығып алады. Шығып алып, бақылдай бастайды. — Бақ, бақ! — Шульц бізді шақырып тұр. Жүріңдер, барайық,— дейді Якли. Бәрі бірдей суға түседі, аяқтары балдырға шырматылды да қалды. 
— Ойбай, суға батып барамыз! Көмектесіңдер, батып барамыз!—деп айғайлап тұр. Арғы жағадан қайықпен балықшы келіп, өзеннен шығарып алғанша солай тұра береді. Батырлар жылынып, үсті-бастарын кептіріп, үйді-үйіне тарайды.
— Енді қайтып саяхатқа шықпаймын,— дейді Шульц. 
— Әрине, үйде отырған жақсы,— дейді Якли.
— Үй жылы,— дейді Марли. 
— Үй құрғақ,— дейді Ергли
— Үйде ешкім соқтықпайды,- дейді Мнхель.
— Үйде құс төсекте ұйқтауға болады, - дейді Ганс.
— Үйде мен ешкімнен қорықпаймын, - дейді енді ең алға түсіп алған Вейтли Міне, олар осындай батырлар екен.",https://ertegiler.kz/story/zheti-batyr,2025-01-29
"Басқа

Біреудің ерке ұлы болыпты. Өзі жалқау екен. Сөйтсе де әкесі оны бағып-қағып, киіндіріп жүріпті. Ақыры кәрілік жеңіп, сырқаты күшейген қарт әйеліне айтыпты:
– Өмір бойы жинаған мүлкімді түгелдей басқа біреуге беремін. Ұлыма ештеңе қалдырмаймын. Ол – жалқау.
– Кешке дейін бір жерде бола тұр, – дейді ол баласына. – Қараңғы түскен соң үйге кел. Содан соң ""Мынаны еңбегіме алған едім"" деп әкеңе бер.
Баласы шешесінің айтқанын орындайды. Алтынды шал жанып жатқан пешке лақтырып жіберіп:
– Бұл сенің еңбектеніп тапқан ақшаң емес, – депті.
Ұлы жымиып күліпті де, түк демей шығып кетіпті.
Қулықтан ештеңе шықпайтынын білген анасы:
– Біз әкеңді алдай алмайтын көрінеміз, балам. Одан да ақшаны жұмыс істеп тап, – деп ақыл айтады.
Анасының тілін алып, бала бір апта жұмыс істейді. Тапқан тиынын әкесіне береді.
Қария тағы да алтынды отқа лақтырып жіберіп:
– Жоқ, бұл да өз еңбегіңмен тапқан ақша емес, – депті.
Оған ұлы шыдай алмай, шоқтан жалаңаш қолымен ақшаны суырып алады да:
– Әке, мен бұл тиынды апта бойы шаршап-шалдығып жүріп таптым. Сіз оны отқа тастайсыз. Мұныңыз қалай? – деп айқай салыпты.
Сонда әкесі тұрып:– Бұл ақшаны шынында да өз еңбегіңмен тапқан екенсің, балам. Көзім жетті, – депті.",https://ertegiler.kz/story/enbekpen-tapkan-tiin,2025-01-29
"Орыс халық ертегілері

Бұл орманда болған оқиға еді. Ашық алаңқайда кіп-кішкентай ескі үйшік тұрған. Бірде оны қасынан жүгіріп өтіп бара жатқан тышқан көреді. Тышқан тоқтап:
– Сүп-сүйкімді, кіп-кішкентай бұл үйшікте кім бар? – деп сұрайды. Ешкім жауап қайтармайды.Тышқан бос үйшікке кіріп, осында тұрып жатады. Біраз уақыттан кейін үйшіктің маңына секіріп бақа келеді.
 – Сүп-сүйкімді, кіп-кішкентай бұл үйшікте кім бар?
 – Мен тықырлауық тышқанмын! Ал сен кімсің?
 – Мен бақылдауық бақамын.
 – Кел, бірге тұрайық. Бақа «бақ-бақ!» деп бақылдап, үйшікке секіріп кіреді. Тышқан екеуі тіл табысып, бірге тұрады. Енді үйшік қасына ытқып-ытқып қоян жетеді.
 – Сүп-сүйкімді, кіп-кішкентай бұл үйшікте кім бар? – деп сұрайды.
– Мен тықырлауық тышқанмын!
 – Мен бақылдауық бақамын. Ал сен кімсің?
 – Мен қорқақ қоянмын!
 – Кел, бірге тұрайық. Қоян да үйшікке кіреді. Осылай үшеуі бірге өмір сүре бастайды. Алыстан бұл үйшікті түлкі көреді. Ақырын басып жақын келіп, терезесін қағады да:
– Сүп-сүйкімді, кіп-кішкентай бұл үйшікте кім бар? – деп сұрайды.
 – Мен тықырлауық тышқанмын!
– Мен бақылдауық бақамын.
 – Мен қорқақ қоянмын! Ал сен кімсің?
– Мен қу түлкімін!

 – Кел, бірге тұрайық. Үйшіктен түлкіге де орын табылды. Достар енді төртеу болды. Үйшікке тілі салақтап, айналасына алақ-жұлақ қарап қасқыр жетеді. Ол есікті қағып, қырылдаған дауысымен:
 – Сүп-сүйкімді, кіп-кішкентай бұл үйшікте кім бар? – деп сұрайды.
 – Мен тықырлауық тышқанмын!
– Мен бақылдауық бақамын.
– Мен қорқақ қоянмын!
– Мен қу түлкімін! Ал сен кімсің?
 – Мен сұр қасқырмын!

 – Кел, бірге тұрайық. Қасқыр қысыла-қымтырыла ішке кіреді. Әйтсе де кіп-кішкентай үйшікке бесеуі де сыйып кетеді. Барлығы қосылып, ән айтады. Тату-тәтті өмір сүреді. Бір күні жидек теріп жүрген аю үйшік тұрғындарының салған әнін естиді. Ол үйшікке жақын келіп, бар дауысымен:
– Сүп-сүйкімді, кіп-кішкентай бұл үйшікте кім бар? – деп ақырады.
– Мен тықырлауық тышқанмын!
– Мен бақылдауық бақамын. 
– Мен қорқақ қоянмын!
– Мен қу түлкімін!
– Ал мен болсам, сұр қасқырмын! Ал сен кімсің?
– Мен қорбаңбай аюмын!

– Кел, бірге тұрайық. Аю ары-бері тырбыңдап үйшікке кірмекші болады. Бірақ оның басы енгенімен, денесі сыймайды. Амалы таусылған аю:
 – Ендеше мен үйшіктің шатырына шығып тұрайын, – дейді.
 – Жоқ, сен дәусің! Сені кішкентай үйшігіміз көтере алмайды. Қиратасың ғой, – деп шырылдайды іштегілер.

– Қорықпаңдар, түк те болмайды, – деп аю олардың сөздеріне құлақ аспайды. Кіп-кішкентай үйшіктің тұрғындары амалсыздан келіседі. Аю қорбаңдап үйшіктің төбесіне шығады. Сол-ақ екен, ескі үйшік сықырлап, шашылып қалады. Тықырлауық тышқан, бақылдауық бақа, қорқақ қоян, қу түлкі, сұр қасқыр – барлығы аман-есен үйшіктен шығып үлгереді. Аюға олар ренжімейді. Қайта барлығы бірігіп, бөренелерді тасып, тақтайларды сүргілеп, жаңа үйшік тұрғызуға кірісіп кетеді. Осылайша, достар өздеріне әп-әдемі, жап-жаңа үйшік соғып алыпты.",https://ertegiler.kz/story/teremok,2025-01-29
"Қазақ халқының ұлттық ертегілері

Алдардың әкесі Алдан момын адам болыпты. Оның өмір бойы кәсібі қой бағу екен. Баққан қойы байдікі болған соң:
 — Бай, құдай күнімді саған қаратып, қойыңды баққалы отырмын. Беретін ақыңды айтқаның жөн болар еді, - дейді жалданарда.
— Несін сұрайсың, байғұсым... Біздікі деген көл емес пе! Асты жатып ішесің, мал десең айдап кетесің, тек бағуыңды біл. Ар жағын өзіме қоя бер... Құдай бар, мен бар. Ащы терің жерге төгілсе төгілер, р, менің дәулетім төгілмес, бардан ауысады, балдан жұғысады, жүзді айдап, бірді жетелейсің, - дейді екен бай оған. Оның «жатып ішетіні» рас бопт. Жұмыстан шаршаған Алдан басын көтере алмай, асты жатып ішіпті. Уәделі уақыты бітіп, кетерінде бай бір ешкі жетелетіпті. «Кетем дедің, кеттің, бір оқыстық еттің, мына беріп отырғаным -«есің кетсе, ешкі жи» деген. Ешкі егіз туса, екеу болады. Ендігі жылы төртеу болады. Е... дегенше жүз болады. Жетелеп кеткен бірің де осы, айдап кеткен жүзің де осы. Байғұсым, бара ғой», - деп бай алдапты. Шағыммен барса хан алдапты. «Шариғат солай», - деп қожа алдапты. Базарға барса, саудагер және алдапты - «жаңылып жалпақ еттім, ұмытып үлкен еттім» деп нан сатқаны, «жіп деп жібектен тоқыппын, түк деп түбіттен тоқыппын» деп, мата сатқаны алдапты. «Барыпкелім айтты» деп, бақсы алдапты. «Көзіңді жұмсаң керемет көресің» деп, ұры алдапты. Адал еңбегін алдап алып, күн көрушілер көбейген кезде Алдан налып, зарын шағатын әкім таппай жүргенде, қатыны бір ұл туыпты. Қарағымнын атын «Алдар» қояйын, алдаушылар көбейген заманда туды ғой. Мені алдаған арсыздар мендей қып мұны да алдасын, болмаса, «көп асуға - бір тосу» болып, алдаушыларға тосу болсын,- деп, Алдар қойыпты.Қартайғанда көрген ұлын әлдилеп отырып, алдаушылардың арсыздығын жыр қылып айтып, шерін тарқатады екен. Ол:
— Алдаушы арсыз көбейіп,
Ардан тойдым, қарағым.
Әділеттік табылмай Заңнан тойдым, қарагым, 
Арсыз заман - азаптан,
Жаннан тойдым, қарағым. Арашашым болсын деп Алдар қойдым, қарағым...— депті. Бала балғындай тез өсіпті. Былдырлап тілі шығыпты. Батпандап есі кіріпті. Әкесінің әлдиін аңғарып, сұрау беріпті:
— Әке, сені кім алдады?
— Ақы бермей, бай алдады.
— Оның барып есесін алам.
— Қара жүрек хан алдады.
 — Оған барып қан қақсатам.
— Базар толған саудагер бар, өтірікші өңшең мұндар! Мен байғұсты көп алдады.
— Базарына барайын, бар алтынын алайын.
— Қожасы бар, молдасы бар, бақсы-балгер жолдасы бар. Шайтан, ұры, сиқыршысы, жұртты соның бәрі алдады.
— Ер жетейін, ел аралайын. Алдаушылармен арбасып көрейін! - депті баласы. Сол бала сөйтіп ержетіпті, алдаушылармен айқасуға кетіпті.",https://ertegiler.kz/story/aldardin-tuu,2025-01-29
"Қазақ халқының ұлттық ертегілері

Ертеде құла қасқа атты Құрмерген деген батыр болады. Батырдың жаны қылышында екен. Оның әкесі кедей адам болыпты. Мал дегенде жалғыз биесі бар екен. Бүкіл елінің қарағаны да осы бие көрінеді. Биенің туған құлынын жылда бір дәу көтеріп әкетеді екен. Жалғыз Құрмергеннен басқа ешкім оны іздеп шыққылары келмейді. Бір күні ол әкесінен бата алып, құлындарды іздеуге шығады. Іздеп күн жүреді, ай жүреді. Жолда құлағын жерге төсеп жатқан кісіні кездестіреді.
 — Е, жол болсын!
— Жолдау өзіңізден болсын! – деп жөн сұрасып, аты-жөнін айтады.
— Мен жеті қабат жер астындағы нәрсенің бәрін тыңдап білемін, – дейді тыңшы. Ал, Құрмерген:
— Менің жаным қылышымда, былай өмірде өлмеймін. Қаласаң, менімен бірге жүр, дос болайық, – дейді. Екеуі жолдас болып, құлындарды іздеп жолға шығады. Біраз уақыт жүргеннен кейін, олар бір су мен екінші судың арасында отырып, ішінде не бар, не жоғын бақылап отырған кісіге кездеседі. Жөн сұрасып жолдас болып, үшеуі де жолға шығады. Осылай олар бір таудың етегіне келеді. Алдарында жайылып жүрген он екі құлынды және тігулі тұрған екі үйді көреді. Үйге кіріп қараса, бір үйде дәу, екінші үйде үш қыз ұйықтап жатыр екен. Олар қыздар жатқан үйге кіріп:
— Кім бар? – деп сұрайды. Қыздардың кішісі оянып:
 — Қайдан келе жатырсыңдар? Бұл арадан тез кетіңдер. Келесі үйде дәу жатыр. Оянып кетсе, біріңді қалдырмай өлтіреді, – деп сыбырлай жауап береді. Дәудің тұтқынындағы осы қыздар көршілес бір елде тұратын саудагердің қыздары екен. Олардың үшеуі де сұлу, ақылды болыпты. Қыздарды, құлындарды босатпақ болған үш батыр алдыңғы үйге кіріп, дәуді өздері оятады. Алпыс күн алысып жатып, ақыры оны өлтіреді. Осылай дәуді жеңген үш батыр үш қызды алып, құлындарды айдап, үйлеріне қайтпақ болады. Жол-жөнекей екі жолдасы Құрмергенмен қоштасып, елдерінде қалады. Құрмерген құлындарды айдап, қыздардың кішісін ілестіріп ауылына жетеді. Оны көрген әкесі, ел-жұрты қуанып, кішігірім той жасайды. Батырдың жеті күн ұйықтап, жеті күн ұйықтамай жүретін әдеті бар екен. Сол жеті күн ұйықтап жатқан мезгілде дәудің шешесі, жалмауыз кемпір, Құрмергеннен баласының кегін алуға келеді. Батырдың келіншегін алдап:
 — Күйеуіңнің жаны қай жерінде, соны неге сұрап білмейсің? Мүмкін ол саған сенбейтін болар, – деп азғырады да шығып кеткенсін, қызға көрінбей, үйдің бір жеріне тығылып қалады. Жеті күн өткен соң, батыр ұйқысынан оянғанда, әйелі қиылып:
 — Сенің жаның қай жерде? – деп сұрайды.
— Жаным қылышымда, – деп күйеуі жауап береді. Оны естіген кемпір батырдың қылышын ұрлап алып, дарияға тастап жібереді. Жансызданған батыр, құла қасқа ат екеуі ғана қалады. Кемпір болса, құлындар мен қызды көрші елдің ханына әкеліп тарту қылады. Ауылында қалған Құрмергеннің тек кірпігі қимылдап жатады. Осы кезде тыңшы досы жерге жатып, тың тыңдайды. Жолдасының жансыз болып жатқанын біліп, құтқармақ болады. Ол баяғы су бойындағы жолдасына келіп, оны да ертіп шығады. Екеуі Құрмерген батырдың аулына келеді. Ауылдан сәл сыртқары жерде қарайып тұрған бірдемені байқайды. Жақындап барса, бұл достарының қу сүйегін желпіп тұрған Құрмергеннің аты екен. Екеуінің олардың қастарына келгені сол еді, батырдың аты өліп қалады. Ал Құрмерген кірпігін қағып қана жатыр. Енді суды бақылайтын жолдасы жеті дарияны ұртымен көре бастайды. Қарап отырып, Құрмергеннің қылышын тауып алады. Қылышын алып, қолына ұстатқанда, Құрмерген орнынан ұшып тұрады. Баяғы күш-жігері қайта оралады. Енді ол әйелі мен құлындарын іздеуге кіріседі. Жолдастары да Құрмерген батырға ілесіп шығады. Жолда олар бірнеше қиындықтарға тап болады. Ақыры, бір жерге келгенде, батыр жайылып жүрген өзінің құлындарын көреді. Енді үшеуі Құрмергеннің әйелін, ат болған құлындарын алып қашуға қолайлы уақытты күтіп жатады. Түн ортасында Құрмерген білдірмей барып, әйелін көтеріп қаша жөнеледі, ал достары батырдың аттарын айдап әкетеді. Аттардың шапқан шабысынан оянып кеткен хан оларды ұстап әкелуге баяғы мыстан кемпірді жібереді. Қашып келе жатқан үш дос кемпірдің алдынан жеті қабат дарияны шығарады. Осы кезде мыстан қызды тағы алдағысы келеді. Бұл жолы қыз оған көнбейді. Мыстан кемпір қыздан:
— Қызым, мына дариядан қалай өттің? – деп сұрайды. Сонда қыз: 
— Екі етегіме тас байлап, үстіме қорғасын салып өттім, – дейді. Қыздың айтқанын істеймін деп алданған мыстан кемпір суға кетіп өледі. Мақсатына жеткен батырлар елдеріне қайтады. Құрмерген әке-шешесіне оралып, үлкен той жасайды. Жылқыларын еліне қайтарып береді. Келіншегі балалы болып, бақытты ғұмыр кешеді. Осы үш батыры бар елді ешқандай жау ала алмайтын болыпты.",https://ertegiler.kz/story/ush-batyr,2025-01-29
"Қазақ халқының ұлттық ертегілері

Қай заманда өткені белгісіз, Сағат есімді үрерге иті, сығарға биті жоқ, сіңірі шыққан қу кедей болыпты. Ол бірде аштықтан көзі қарайып, басы ауған жаққа қаңғалақтап келе жатыпты. Әбден қалжырап, ұйқы мендеген байғұс сәл тынығып алайын деп бір құмайт жерге жантая кетіпті. Арқасына аяздай батқан жоқшылық ұйықтаса да қыр соңынан қалмаса керек. Түсінде де осы азаптан бас сауғалап, қашып келе жатса, алдынан сақалы белуарына түскен аппақ қудай қария шығады. Жарлының жолын кес-кестеп:
– Оян! – депті.
– Өзің жантайған құмайттың оң жағына қарай он қадам жүрсең, ескі жертөленің орны бар. Сол арадағы қираған ошақтың астын сынық сүйемдей қазсаң, Сүлеймен саудагердің былғары сақтияны табылар. Сақтияның аузын ашып-жапқан сайын ішінен бір теңгелік алтын ділдә аласың. Енді қалған өміріңе бұйырған несібе осы қанағат қылсаң, қарның тояды, - дейді де ғайып болады. Жүрегі алып-ұшып, орнынан атып тұрған Сағат ұйықтаған жерінен оңға қарай он адым аттайды. Опырылған жертөленің оқпандай орнына кезігеді. Құлаған ошақтың орнын тырналап қазып жатып: 
― Осыдан шалдың айтқандары расқа шығып, бір ділдә тапсам – тойынып тамақ ішермін. Екі ділдә тапсам, дүние – ай, бала шағамның жүрегін жалғар едім. Егер үш ділдәға жетсе, әйеліме арнап көйлек сатып алар едім, - деп қиялдайды. Шалдың берген аяны айнымай келеді де, айтқан орыннан әмиян табылады. Бір ашса – бір ділдә, екі ашса – екі.... Әмиянды жүз ашқанда, үйіліп жатқан ділдәларды көзімен жей отырып, Қарақұмның қақа ортасынан хан сарайындай күмбезді үй салуды армандайды. Қарнының ашқанын да, балаларын да, бұл дүниеде әйелінің бар екенін де ұмытады. Көзіне қызылды-жасылды дүние елестеген Сағат мың, он мың, жүз мың, ..., миллион рет ашамын дегенше, арада екі апта уақыт өтіпті. Өстіп отырғанда дүниеқоңыз сорлының жүрегі үзіліп, бұл дүниемен қош айтысқан деседі.",https://ertegiler.kz/story/altyn-sanagan-ashtan-oledi,2025-01-29
"Қазақ халқының ұлттық ертегілері

Алдар көсе байдың қойын жайыпты. Жайып жүріп, бір күні шықпақ болыпты. Байдың баласы жоқ екен. Қойнына ыстық нанды тығып, қойына кетіп бара жатса, Алдар көсе келіп:
— Бай, сенімен құшақтасып кетейін, — деп, байға келіпті. Байға «қош» деп, құшақтасып көрісіпті. Қойнындағы ыстық нан қойнын күйгізсе, бай нанды:
— Ит жегір-ай, — деп, лақтырып жіберсе, Алдар көсе:
— Ит жегенше, мен жейін, — деп, сол арада нанды жеп алыпты.
Байдың үш қызы бар екен. Үлкенінің аты — Жуанбіз, ортаншысының аты — Ортаншыбіз, кішісінің аты — Жіңішкебіз екен. Әсіресе, кіші қызы сұлу екен. Алдар көсе байға айтыпты.
— Байеке, байеке, жіңішке бізіңізді бере тұрсаңыз. Етігімді тігіп алайын, — дейді.
Бай:
— Үйге барсаң, қатын береді, — дейді. Алдар көсе үйіне келіп:
— Бай Жіңішкебізді маған ал деді, — деп, қатынына айтыпты. Қатыны «бермеймін» десе, Алдар көсе байға айқай салыпты. Сөйтсе, бай ашуланып, қатынына:
— Бер, — депті. Қатыны Жіңішкебізді Алдар көсеге беріп жіберіпті. Алдар көсе Жіңішкебізді алып келе жатса, бір таз қой бағып жүр екен. Алдар көсе тазға айтыпты.
— Тазым, тазым, басыңды жазып берейін бе? — депті. Таз:
— Мақұл, — депті.
— Көк серкеңді әкел, — деп, серкені сойып, қарнын-жынын таздың басына қаптап:
— Сен енді осы құдыққа түсіп, жылын. Қасыңа бір ешкі байлап қоясың. Сол ешкі маңырағанда, тазың кетеді, — деп, ешкіні байлап кетіпті. Сөйтсе, қой кетіп қалыпты. Алдар көсе Жіңішкебізбен келе жатса, бір қарт қос айдап жүрсе, сартқа келіп, Алдар көсе қартқа айтыпты.
— Сарт, мен сенің үйіңнен тамақ ішіп шықтым. Қатының тамағыңды даярлап тұр, маған «сен айдай тұр» деді, — депті. Сарт сеніп, үйіне кетіп қалса, өгізінің құйрығын кесіп, жерге қадап, екі өгізді Жіңішкебізбен бір белдің астына апарып қойып, сартқа айқайлапты.
— Сартақ сарт, өгізің жерге кіріп кетті, — деп айқайлайды. Сарт келіп, құйрықты тартса, Алдар көсе «жұлынады, тартпа» десе, сарт болмай, жұлып алыпты.
— Әне, жұлма десем де жұлды.
Сарт жерді қазып-қазып, таба алмай, сарт үйіне кетіпті.
Алдар көсе Жіңішкебізді, екі өгізді алып, жолына түсіпті.",https://ertegiler.kz/story/aldar-kose-zhane-zhinishkebiz,2025-01-29
"Басқа

Ертеде түлкі мен қасқыр айырылмас дос болыпты. Бір күн екеуі жортып келе жатып, жол үстінде жатқан бір кесек еттің үстінен шығыпты. Етті түлкінің де, қасқырдың да жегісі келеді. Қасқыр қасындағы түлкіге:
 — Ал, сен жей ғой, достым, – депті жол беріп. Түлкі арсалаңдай күліп:
— Менің аузым ораза ғой, достым, білмеуші ме едің? Сен-ақ жей бер, – дейді. Қасқыр етті жемек болып, тұмсығын созады. Енді шетінен тістей бергенде, мойнын қақпан қауып алады. Ет бір шетке ұшып түседі. Түлкі етті қағып алып, қылғи салады. Мұны көріп тұрған қасқыр: 
— Ей, достым-ау, сенің аузың ораза емес пе еді? – деп сұрайды. Түлкі қылмың қағып: 
— Менің аузымдағы ораза ашылып, сенің мойныңа түсті ғой, – деп зыта жөнеліпті.",https://ertegiler.kz/story/tulki-men-qasqur,2025-01-29
"Орыс халық ертегілері

Ерте-ертеде бір шал мен кемпір болыпты. Шалы бір күні кемпіріне: - Кемпір, кемпір, қамбаның түбін қақсаңшы, елеуішпен елеші, қарны ашқан шалыңа, бауырсақ пісіріп берсеңші, - депті.Кемпірі қалақша қолға алыпты, қамбаның түбін қағыпты, елеушпен елепті, табақшаға салыпты, екі уыс ұн болыпты.Қаймаққа ұнды илепті, дөңгелектеп алыпты, ыстық майға салыпты, Бауырсақты піскен соң, атай баппен жейді деп, суытуға қойыпты.Бауырсақ суып жатыпты, жатып ойға батыпты, қашайын деп осы үйден, бір ойға нақ бекіпті. Жақтаудан түсті сәкіге, сәкіден түсті еденге, табалдырықтан секіріп, жетіп барды сенекке. Сенектен сыртқа беттеді, аулаға шығып кетеді, аулаға шығып алған соң, домалап соқпақ жолменен, ұзай-ұзай кетеді. Жол бойымен домалап, келе жатса бауырсақ, қарсы алдынан тап келді, ұзын құлақ Қоянақ. Сонда қоян Бауырсаққа:– Бауырсақ, бауырсақ, мен сені жеймін, - депті.Бауырсақ оған былай дейді:– Жей көрме мені, Қояным, ән айтып берем, тыңдағын, - дейді.– Жарайды, ендеше, айта ғой, - дейді Қоян.Менің атым – Бауырсақ,Қызарып пістім – көңлім шат.Қамбаның түбін қырнаған,Елеуішпен елеген.Қаймақпенен илеген,Күйдірмей майға пісірген.Атайдан да құтылдым,Әжейден де сытылдым,Қоян сенен құтылу,Қиын емес – бұл маған!
 Осылай деп, Бауырсақ домалады, аңқау Қоян аңырып тұрып қалды.Бауырсақ зыр домалап жөнеледі, зыр домалап Бауырсақ келе жатса, алдынан сұры Қасқыр кездеседі.– Бауырсақ, бауырсақ, мен сені жеймін, - дейді Қасқыр.– Сұры Қасқыр, мені жемеші, ән салып берем, тыңдашы, - деп Бауырсақ әндете жөнеледі.Менің атым – Бауырсақ,Қызарып пістім – көңлім шат.Қамбаның түбін қырнаған,Елеуішпен елеген.Қаймақпенен илеген,Күйдірмей майға пісірген.Атайдан да құтылдым,Әжейден де сытылдым,Қояннан да құтылдым,Қасқыр сенен сытылу,Қиын емес – бұл маған!Бауырсақ ары қарай домалады, аңырып Сұры қасқыр жолда қалды .
 Домалап Бауырсақ тағы жөнеледі, алдынан Аю сонда кез келеді:– Бауырсақ, бауырсақ, мен сені жеймін, - депті Аю.– Жей көрме, Аю атайым, тыңдашы саған айтайын, - деп Бауырсақ әнін бастайды:Менің атым – Бауырсақ,Қызарып пістім – көңлім шат.Қамбаның түбін қырнаған,Елеуішпен елеген.Қаймақпенен илеген,Күйдірмей майға пісірген.Атайдан да құтылдым,Әжейден де сытылдым,Қояннан да құтылдым,Қасқырдан да құтылдым,Аю сенен сытылу,Қиын емес – бұл маған!Осылай деп, Бауырсақ домалады, аңырып Аю маймақ жолда қалды.
Бауырсақ домалаумен келе жатты, осылай талай-талай белден асты, домалап жол үстінде келе жатса, қу Түлкі жылмаң етіп келе қапты.– Бауырсақ, домалап қайда барасың, - депті сонда Түлкі.– Жол жүріп кетіп барамын, - депті Бауырсақ.– Бауырсақ, Бауырсақ, мен сені жеп қоям! - депті Түлкі,– Жемеші, Түлкі, ән салып берем мен саған! – депті Бауырсақ.Бауырсақ сонда:Менің атым – Бауырсақ,Қызарып пістім – көңлім шат.Қамбаның түбін қырнаған,Елеуішпен елеген.Қаймақпенен илеген,Күйдірмей майға пісірген.Атайдан да құтылдым,Әжейден де сытылдым,Қояннан да құтылдым,Қасқырдан да құтылдым,Аюдан да сытылдым,Түлкі сенен құтылу,Қиын емес – бұл маған!
 – Әнің жақсы-ақ, Бауырсақ, нашар еді бұл құлақ, тұмсығыма шығып ап, айтып берші қайталап, дауыстап бір қаттырақ, - депті сонда Қу Түлкі.Мақтағанға мәз болды, тұмсығында Түлкінің, Бауырсақ солай ән салды.Сонда Түлкі:– Тамаша екен үнің де, тағы бір рет айтшы тыңдайын, отырып алып тілімде! – депті.Бауырсақ Түлкінің ойын түсінбеді, ойланбастан тіліне секіреді, «Ап!», - дегенде Бауырсақ қу Түлкінің, Азуында әп сәтте күтірледі. Мақтаншақтық – жақсы емес ей, балалар, - деген оймен бітірдік ертегіні.",https://ertegiler.kz/story/bauirsak,2025-01-29
"Қазақ халқының ұлттық ертегілері

Ерте заманда Ерназар деген кісі болыпты. Ерназардың өзі бай болыпты. Төрт түлік малы сай болыпты. Қора толған қойлары болыпты. Келе-келе түйелері болыпты. Өріс толған жылқылары болыпты.

 Ерназардың сегіз ұлы болыпты. Бір жылы үлкен жұт болып, ел малын алысқа, отарға айдап кетіпті. Ерназардың сегіз ұлы да соның ішінде кетіпті. Бір қыстық азығын алып, кемпірі мен Ерназар үйінде қалыпты. Ерназардың сегіз ұлы сол кеткеннен хабарсыз кетеді, айлар өтеді, келмейді. Ерназардың азығы таусылады, ашығады, жейтін тамақ таппайды. Кемпірі екеуінің тұруға әлдері әрең-әрең келеді.
Бір күні кешке жақын кемпірі төсегінен тұрып, үйінің түндігін ашады. Тұруға мұршасы келмей жатқан шал шаңыраққа қараса, шаңырақтың күлдіреуішінде керулі тұрған кер биенің төстігі көзіне түседі. Ерназар қуанып, есі шығады.
 - Кемпір, сүйінші! Кер биенің керулі тұрған төстігі майлы көрінеді, бол, жылдам асып жіберші, - дейді. Сөйтіп, бұлар төстікті қазанға салады. Төстікті асып жеп, шал мен кемпір әлденеді. Ұзамай кемпір жүкті болады. Мезгілі толып босанады. Бір ұл туады, оның атын төстік жеген соң біткен бала деп Төстік қояды.
Төстік өзгеше бала боп өседі: бір айда бір жастағы баладай, екі айда екі жастағы баладай, үш айда үш жастағы баладай, бір жылда он бестегі жасөспірімдей болып, екі жасында алысқан кісілерін алып ұратын бала болады. Садақ тартып үйренеді, тартқан садағын тоғыз қабат кетпеннен өткізеді. Аң аулап, құс атып, әкесі мен кемпір шешесін асырайды. Төстік бір күні ауылдың арасында отырған тарғақты садақпен тартып қалады. Садақ тарғақтың қанатын үзіп кетеді. Тарғақ жығылмай, бір қанатын сабалап, қаша береді. Төстік ұстайын деп қуып жүреді. Сөйтіп жүргенде, тарғақ бір кемпірдің өрмегінің үстінен қарғып өтеді. Қуып келе жатқан Төстік те өрмектен секіреді. Сөйткенде Төстіктің бір бақайы өрмекті іліп кетеді. Өрмектің бірсыпыра жібі үзіліп қалады.

Өрмек тоқып отырған кемпір:
 - Алда ғана шешек-ай! Өрмегімді үзіп кеттің-ау! Ертеден қара кешке дейін бүйтіп жар қуалап, торғай атқанша, тентіреп кеткен сегіз ағаңды тауып алмайсың ба? - деп қарғап-сілейді. Төстік кемпірге жауап қайтара алмай, оның сөзіне қатты қорланады. Әсіресе ""тентіреп кеткен сегіз ағаң"" деген сөз оған қатты тиеді. Төстік бұрын ағалары бар екенін естіген жоқ екен. Әке-шешесі Төстікке оны айтпайды екен. Төстік жүгірген бетімен үйіне келеді. Төстіктің ашулы түрін көріп шешесі:
-Саған не болды? Кіммен жанжалдастың? - деп сұрайды. Төстік кемпірдің сөзін түгелімен шешесіне айтады.
- Ағаларым қайда? Неге келмейді? Іздеп тауып әкелемін! - дейді. Шешесі:
-Қақпас кемпір өтірік айтады. Сенің ағаларың болған жоқ, сенбе оның сөзіне, - дейді. Сөйтіп, Төстікті нандырып қояды. Тағы бір күні Төстік асық ойнап жүріп, әлгі кемпірдің жалғыз баласын жұдырығымен қойып жіберсе, бала талып қалады. Кемпір Төстікті бұрынғыдан да жаман қарғап-сілейді:
- Қыршыныңнан қиылғыр, Төстік! Менің жалғыз балама әлің жеткенше, айдалада тентіреп өлген сегіз ағаңның қураған сүйегін тауып алсаң болмай ма? -дейді. Кемпірдің сөзі Төстікке ой салады. Шешесінен ағаларын сұрайды. Шешесі енді шынын айтады:
- Сегіз ағаңның бары рас еді, жұт жылы кетіп еді, содан қайтқан жоқ, қайда жүргендерін білмейміз, - дейді. Төстік ағаларын іздеу қамына кіріседі. Кемпір-шалға аң мен құстың етін қақтап үйіп береді де, Төстік жолға шығады. Беліне садақ байлап, қолына темір таяқ алады, аяғына етік киеді. Ай жүреді, жыл жүреді, талай елді, талай жерді аралайды. Жолдасы да - садағы, азығы да - садағы, жолында кез келген аңды атып жеп отырады. Темір етіктен теңгедей, темір таяқтан тебендей қалғанда, алыстан сағым көтерген бел көрінеді. Өлдім-талдым деп келіп, белге шықса, қарауытқан қалың жылқы көрінеді, жылқының ар жағында ел көрінеді. Жылқыға келсе, жылқының ішінде тігулі қара қос тұр. Қосқа кірсе, асулы мосы, ілулі бақыр түр. Бақырдың іші піскен етке толы екен. Төстік етке тойып алады да, елге қарай жүреді. Төстіктің келген елі ас беріп жатыр екен. ""Ағаларымды осы астан іздеп көрейін"", - деп асқа тігілген қалың үйді жағалай қыдыра бастайды. Арықтаған, азған, киімі жыртық-жыртық Төстікті ешкім ескермейді. Жаяу жүрген адамды кім білсін. Сөйтіп келе жатса, табақшылар бір жерде: ""Ерназардың сегізіне тарт, Ерназардың сегізіне тарт"", - деп шуылдасып жүр екен. ""Ерназардың сегізін көрейін"", - деп үйге кірмек болса, табақшылар Төстікті кейін қарай сүйреп, қақпайлай береді. ""Қайыршы неме, әлі етке тоймадың ба?""
 - Кім керек? Неғып жүрген адамсың?: —деп сұрайды. Төстік:
 - Маған Ерназардың сегізі керек, — дейді.
— Адасып кеткен сегіз ағамды іздеп жүрмін, - дейді. Сол арада Ерназардың сегізі жөн сұрасып, Төстікпен жылап-сықтап табысады. Тоғызы тоғыз жағынан шығып, қалың жылқыны айдай бастайды. Бірақ жылқы ұйлығып, бір жақты бетке алып жүре алмайды. Қанша айдаса да серпіліп, алғашқы айдаған жеріне қайтып келеді де отырады. Тоғызы жылқыны неше күн айдайды. Аяғында жүргізе алмай жалығады. Бір күні Төстік мынандай айла табады: барлық жылқының басы—күрең биені ұстап алып, жылқының ортасындағы бір дөңге шығады. Биені жығып, төрт аяғын буады да, қыл бұрау салып, тақымын бұрайды. Тақымы бұралған соң, бие қатты шыңғырады. Биенің шыңғырған даусына шұрқырасып қалың жылқы жиналады. Жылқы әбден жиналып болды деген кезде, Төстік биені тұрғызып алады да, жетектей жөнеледі. Сонда қалың жылқы өз беттерімен бұлардың соңынан шұбай жөнеледі. Енді ешқайсы да жылқы айдап әлек болмайды, күрең биені жетектеп жүреді де отырады. Қалың жылқы шұбырып ереді де отырады. Судың тұнығын іше-іше, шөптің сонысын жей-жей, талай асқардан асып, шөлді басып, Төстігі бастап, Ерназардың сегізі аман-есен елдеріне келеді. Балалары аман-есен келген соң, Ерназар ел жиып, той қылады. Түйеден бура, жылқыдан айғыр, ту бие, қойдан құнан қой сойып, қымызын көлдей, етін таудай қылып қояды. Ақсақал, қарасақалын түгел разы қылады. Той тарқағаннан кейін Ерназар тоғыз ұлын аяқтандыру қамына кіріседі. Тоғызына тоғыз келіншек іздейді. Келінінің тоғызын бір үйден таппақ болып, ел қыдырады. Көп елді аралайды. Бірақ Ерназар ойлағандай тоғыз қыз бір үйден табылмайды. Сөйтіп, Ерназар күдер үзіп келе жатса, алдынан бір ауыл көрінеді. Ауылдың ортасындағы үлкен қоңыр үйдің тұсына келіп, мейман болатындығын білдіреді. Үйге кірсе, керегенің басында сегіз сырға ілулі тұр екен, соны көрген соң, Ерназар еңкілдеп жылай бастайды. Үйдің бәйбішесі Ерназардан: - Неге жыладың? — деп сұрайды.
 - Жылаған себебім: тоғыз ұлым бар, соған тоғыз келіншек іздеп жүрген адаммын, тоғыз ұлымның бір әке-шешеден туғаны сияқты, тоғыз келінімнің де бір әке-шешеден туған болуын іздеп жүрген адаммын. Керегенің басындағы көп сырғаны көргенде, тілегіме жеттім ғой деп қуанып қалып едім, санасам, біреуі кем екен, соған жылап отырмын, - дейді Ерназар.
-Ендеше жылама, тағы біреуі бар, әне тұр, - деп бәйбіше тұсбақаннан тағы бір сырғаны алып келеді.
 - Кенжекейімнің сырғасы еді, мұны сегіз қызымның сырғасына араластырмаймын, ана қыздарым бір төбе, Кенжекейім бір төбе. Сондықтан Кенжекейімнің сырғасы олардікінен бөлек тұрады, - деп сырғаны қайтадан іліп қояды. Ерназар оған:
Сенің сегіз қызың бір төбе, Кенжекейің бір төбе болса, менің сегіз ұлым бір төбе, Төстігім бір төбе еді. Кенжекейің Төстігімдікі болсын, - дейді. Сөйтіп, Ерназар тоғыз қызға құда түсіп қайтады. Ерназар келіндерін алып қайтуға тоғыз ұлымен сапарға шығады. Жолда бұларға перінің қызы Бекторы кездеседі, ол Төстікті көріп, ғашық болады. Төстікті Кенжекейден айырып қалу қамына кіріседі. Ерназар тоғыз ұлымен Кенжекейдің ауылына барып, көп уақыт жатады. Отыз күн ойын, қырық күн тойын істетіп, келіндерін алып, еліне қайтпақшы болады. Кенжекейдің әкесі қыздарына түгел енші беріп, көп жасаумен ұзатады. Сонда Кенжекей әкесінің берген еншісіне, мінгізген ат, арттырған түйе, тарттырған жасауына разы болмайды: ""Әкем маған жылқыдан Шалқүйрық атты берсін, жасаудан Ақсырмалы сауытты берсін, түйеден Құба інгенді берсін"", - дейді. Кенжекейдің әкесі қызына ашуланып, кісісін қайта жібереді: ""Қызыма айта бар: Ерназардың байлығы оған жетеді. Шалқұйрық атты сұрағаны несі? Шалқұйрық - жылқымның құты, құтқа қыз ие болған жер бар ма екен? Құба інген - түйемнің басы, түйемнің басын сұрағаны несі, қызда ондай түйе артқан бар ма екен? Ақсырмалы сауыт — атадан ұлға қалатын мұра, мені қызым қу бас дегені ме? Қызым өйтіп жаулығын білдірмесін"", - дейді. Кенжекей әкесіне қайта кісі салыпты: ""Шалқұйрықты сұрағаным, ерге лайық ат еді, ер мінсін деп едім, Құба інгенді сұрағаным, ер қосын артсын деп едім, Ақсырмалы сауытты сұрағаным, Ер Төстік ер еді, сол ер кисін деп едім"", - депті. Әкесі Кенжекейдің сөзінен жеңіліп, сұрағандарын беріпті. ""Қызыма сәлем айт, Сорқұдықтьң басына көшін қондырмасын, қондырса, кесір болады"", - депті. Көш бетімен тарта береді. Бір күні Сорқұдықтың басына келіп жетеді. Кенжекей атасына кісі жіберіп: ""Атам бүл құдыққа қонбасын, ырымы жаман жер"", - деп хабар айтқызады. ""Келінім келмей жатып, менің қонысымды билейін деген екен"", - деп Ерназар болмастан әлгі жерге қонады. Көш қонысымен, Кенжекей басқа келіндерінен үйді бұрын тігіп жібереді де, атасын қонақ қылады. Кенжекейдің зерделі екенін Ерназар сол арада біледі. ""Келінім ақылды екен, тілін бекер алмаған екем"", - деп өкінеді. Сол күні тұман болады. Кенжекей өз әкесінің айтқаны ойына түсіп, кірпігін ілмей жатады. Ерте тұрып қараса, Құба інген жоқ. ""Құба інген жоқ"", - деп атасына хабар береді. Ерназар ат ерттеп мініп, Құба інгенді айнала қарап жүрсе, анадай жерде тұрған Құба інген көрінеді. Қасына келсе, бұйдасы бір көкпекке оралып қалған екен. Жанында бір тал бар екен, талдың түбінде жарбиған бір жаман кемпір отыр.
- Шеше, шеше! Ана түйенің бұйдасына қол жалғап жіберші, - дейді Ерназар. Кемпір сонда:
-Тұрсам, отыра алмаймын, шырағым, отырсам, тұра алмаймын, шырағым! Әперуге әлім жоқ, нашар адаммын, - деп мүләйімсиді. Кемпірдің сөзіне нанып, бұйданы іліп алайын деп еңкейе бергенде, Ерназарды кемпірекең шап беріп жағадан ала кетеді. Алдап отырған жалмауыз кемпір екенін Ерназар енді ғана біледі. Ерназарда тапжылуға шама жоқ. Олай-бұлай жұлқынып байқап еді, болатын көрінбейді, кемпір қысып әкетіп барады. Ерназардың мойны үзіліп, буынып барады, шыбын жаны шығып барады. Ерназардың ""қоя бер"" дегеніне кемпірдің босататын түрі жоқ. Өлетін болған соң, Ерназар жалына бастайды: - Ағарған сақал, шашым бар! Қартайып келген жасым бар! Тоғыз келінімді жаңа ғана түсіріп, жаңа ғана қызығын көрейін деп отырмын. Қоя бер мені, шешежан, - дейді.
- Жоқ, - деп кемпір қысып қояды. Ерназардың жаны шығып барады.
 - Тоғыз келін түсіріп, Елдей көшіп келемін. Толып жатқан жасаудан Тойғаныңша беремін. Босат мені, шешетай! - дейді.
 - Жоқ, - деп кемпір қысып қояды. Ерназардың жаны шығып барады.
- Оған разы болмасаң, Тоғай толған қойым бар. Қанша алатын ойың бар?
 - Жоқ, - деп кемпір онан сайын қысады, Ерназардың жаны шығып барады.
 - Оған разы болмасаң, Желі толған түйем бар. Соған бер мені, шешетай!
- Қоя бер мені, шешетай! - дейді.
- Жоқ,- деп кемпір қысып қояды. Ерназардың жаны шығып барады.
 - Оған разы болмасаң, өріс толған жылқым бар, 
- Не аяйтын сиқым бар? О да болсын сенікі, Бір әділ жан менікі, жіберші мені, шешеке! - дейді.
- Жоқ, - деп кемпір онан сайын қысады. Ерназардың жаны шығып барады. Оған разы болмасаң, сойылдай сегіз ұлым бар,
- Менде қандай құның бар? О да болсын сенікі. Бір әділ жан менікі. Жібере көр, шешеке! - дейді.
 - Жоқ, - деп кемпір қысыңқырап жібергенде, Ерназардың жаны мұрнының ұшына келеді, өлуге аз-ақ қалады. Оған разы болмасаң, Атамасым атайын, Сегізінен бір бөлек, Жалғызымда қуат боп, Жіберші мені, шешеке! - дегенде, кемпірдің қолы босанып сала береді.
- Төстікті маған қалай бересің? - деп сұрайды кемпір. Оған Ерназар айтады:
 - Менің қалтамда Төстіктің садағының ұшын шығаратын егеуі бар. Төстік онсыз жүре алмайды. Мен бұны осы араға тастап кетейін. Төстік іздеп келеді, сонда өзің ұстап ал,—дейді. Кенжекей мұның бәрін көріп тұрады. Ерназар Құба інгенді алып қайтып келеді, көш жөнеледі, бірнеше күн көшеді. Төстік түнде отауына кірейін десе, отауы ылғи берік болады. Бір күні Төстік жеңгелерін алып отауына кіреді. Төсегіне жатып еді, Кенжекей болат кездіктің сабын Төстіктің жүрегіне тіреп, үш жағын өз жүрегіне қояды:
 - Қозғалмай жат, қозғалсаң екеуміз де жарыламыз, - дейді. Төстік мұның себебін сұрайды. Кенжекей:
 - Әкең сені Бекторының жалмауызына беріп кеткен, сен менікі емессің, жалмауыздан біржола құтылып кел, -дейді.
- Әкем мені жалмауызға неге береді? -дейді ол. Кенжекей:
- Нанбасаң, әкеңнен егеуіңді сұрап көрші? - дейді. Ертең ертемен тұрып, Төстік:
- Әкелші, әке! Мына жақта киік жүр екен, садағымның ұшын шығарайын деп едім, егеуімді берші, - дейді.
Ерназар сасыңқырап қалып, қорбаңдап, өп-өтірік кісесін қараған болады да: ""Қап, әттеген-ай, қалып қойған екен. Түнеугі Сорқұдықтың басында Құба інгенді іздеп барғанда, бір талдың түбіне түсіп қалған екен ғой"",-дейді. Сонымен, Төстік егеуін іздемек болады, егеуінің қалған жері неше күндік алыс жол екен. Ерназардың айтуымен Төстік егеуін іздеуге алты аяқты ала атты, жеті аяқты жирен атты мінбек болады. Төстік жылқыдан алты аяқты ала атты мініп, жеті аяқты жирен атты жетегіне алып келе жатқанда, алдынан Кенжекей шығып, мынаны айтады:
- Сан жорғаны алмадым. Ер аты деп таңдадым. Айыл-тұрманы, әбзелін Төстік, саған арнадым. Жабы емес, қазақы ат, Ер серігі қолғанат - Шалқұйрықты мін, Төстік! Сан жасауын алмадым, Саған бола таңдадым, Ақсырмалдай сауытты Осы жолға ки, Төстік! - деп зарлайды. Төстік Кенжекейдің тілін алып, Шалқұйрық атты мінетін болады. Жылқыдан Шалқұйрықты ұстап әкелуге кісі жіберсе, барған кісіге Шалқұйрық ат ұстатпайды. Алдына келгенін тістеп, артына келгенін теуіп, маңайына жан жуытпайды. Шалқұйрықты ұстауға Төстіктің өзі келеді. Шалқұйрық Төстіктен қашпайды. Қолын созса, тырп етпей тұрып, жүгенге басын өзі ұсынады. Төстік жүрерде, Кенжекей Құба інгенге бура шөгереді: ""Не Төстік өлді деген күні, не Төстік келді деген күні шешіл"", - деп серт қылады. Төстік жолға шығады. Төстік ауылынан ұзап шыққан соң, Шалқұйрық атқа тіл бітеді.
- Төстік батыр, енді екеуміздің жанымыз бір, қандай пәле болса да, бірдей көреміз. Менің мына айтқан сөздерім есіңде болсын. Егеуіңнің қасында жалмауыз кемпір сені күтіп отыр, сен егеуіңді ала бергенде, ұстап алмақ. Егеуге жақындаған кезде кемпірді алдайтын бір ақыл тап. Кемпір алдана бергенде, мен бетегеден биік, жусаннан аласа бола берейін, сол кезде сен егеуді іліп ал да жөнел, артыңа қараушы болма, - дейді. Көп уақыт жол жүргеннен кейін, Төстік егеу жатқан жерге келеді. Келсе, егеудің қасында кемпір отыр. Ер Төстік жақындай түсіп: ""Шеше, шеше артыңдағы қыздардың бәрі өзіңдікі ме?"" - дейді. Сонда кемпір артына жалт қарайды. Сол мезгілде Шалқұйрық бетегеден биік, жусаннан аласа бола береді. Төстік те егеуді іліп алып жөнеледі. Сонда кемпір: ""Сен бе едің, Төстік, алдаған? Сені ме, Төстік, қап, бәлем!"" - деп, тамағы қырылдап, өкпесі сырылдап, қатты сасып, етегін басып, Төстікті қуа жөнеледі. Төстік қашып келеді. Кемпір қуып келеді. Бір мезгілде тау қаңбақтай ұшады, тас бұршақтай жауады. Шалқұйрықтың құйрығына қазандай тас орала кетеді. Шалқұйрықтың шапқан салмағына шыдамай, қара жер қақ айырылады. Шалқұйрық пен Ер Төстік жер астына түсіп кетеді. Сол кезде Шалқүйрыққа тіл бітіп:
 - Біз енді жер астына түстік, бізге бұдан былай жер астының елі жолығады. Біраз жүрген соң жылан Бапы ханның ордасына келгенімізде, мені алысқа қалдырып, өзің ордаға кіресің. Ордаға кіргеніңде, есіңде болсын: екі босағадан, екі қара шұбар жылан ысылдап тұра келеді, олардан сескенуші болма, олар - жылан Бапы ханның есігін күзеткен құлдары. Төр алдына бара бергеніңде, екі сұр жылан ысылдап келеді де, екеуі де жеңіңнен кіреді, қойныңнан шығады, қойныңнан кіреді, қонышыңнан шығады. Бүлар — жылан Бапы ханның ұлы мен қызы болады. Төрге отыра бергеніңде, дәу екі сары жылан ысылдап тұра келеді, одан да сескенбе. Бұлар - жылан Бапы ханның өзі мен әйелі. Егер де бұлардан сескенсең, сені Ер Төстік демейді, жер астының еліне қадіріміз болмайды, жер үстіне жол тауып шыға алмай қаламыз,- дейді. Біраз жер жүрген соң, Шалқұйрық айтқандай, жылан Бапы ханның ордасы көрінеді. Төстік Шалқұйрықты анадай жерге қалдырып, сәлем беріп, үйге кіреді. Екі босағадағы екі қара шұбар жылан ысылдап тұра келеді. Төстік одан сескенбейді. Төр алдына бара бергенде, екі сұр жылан ысылдап келіп, Төстіктің жеңінен кіріп, қойнынан шығады, қойнынан кіріп, қонышынан шығады. Төстік олардан да сескенбейді, төрге шығып отыра береді. Бір мезгілде төсектегі екі сары жыланнң бірі үлкен кісі болады да, бірі соның бәйбішесі болады. - Жақсы келдің, Ер Төстік! Жер астындағы ел де сені ренжітпейді, - дейді. Сұр жыланның бірі жігіт, бірі әдемі қыз болып кетеді. Олар да: - Жер үстінің Ер Төстігі, жер астына жақсы келдіңіз. Жер астының алыптары, өнерпаздары сенің шылауыңда болады, - дейді. Босағадағы екі қара шұбар жылан екі құл болып кетеді. Төстіктің алдына келіп, қол қусырып тұрады. Төстік жылан Бапы ханның елінде ұзақ уақыт тұрады. Жылан Бапы ханның Темір хан деген ара ханы бар екен. Темір ханның қызын жылан Бапы хан сұрап, неше рет кісі жіберсе де, Темір хан қызын бермей қойған екен. Жылан Бапы хан Төстікті соған жұмсайды. Темір ханның қызын әкеліп берсе, Төстікке өз қызын беретін болып уәде қылады Төстік жылан Бапы ханға Темір қызын әкеп бермек болып жолға шығады. Темір ханның елі жеті айлық жер екен. Төстік елсізбен келе жатса, алдынан бір адам көрінеді. ""Бұл не қылған адам?"" - деп абайласа, әлгі адам ағаштың басында отырған екі сауысқанның құйрығын білдірмей жұлып алады да, білдірмеген бойымен бірінің құйрығын біріне қондырып қояды.
 - О, неғып жүрген жансың? - деп Төстік қасына жетіп келеді.
- Жердің үстіндегі Төстік жердің астына түсті дегенге, соған жолдас болайын деп, жолын тосып жүрген адам едім, - дейді әлгі кісі.
- Төстікке жолдас боларлықтай қандай өнерің бар еді? - дейді Төстік.
 - Алғанда адамға сездірмейтін асқан епті едім. Жан-жануарлардың сағы сауысқан болса, құйрықтарын ұрлап алып, бірінің құйрығын біріне кигізгенімді сезбей қалады, - дейді кісі.
 - Жарайды. Ендеше, сол іздеген Төстігің мен боламын, - дейді Төстік. Екеуі жүріп келеді. Тағы елсізбен келе жатса, жолдарында бір адам көрінеді. ""Неғып жүрген адам?"" - деп, байқаса, киіктерді матап жүрген адам екен. Екі аяғына байлап жүрген қазандай қара тасы бар. Сол тастарымен жүріп, қашқан киіктерді құтқармайды.
 - О, неғып жүрген адамсың? - деп екеуі қасына жетіп келеді.
 - Жердің үстіндегі Төстік жердің астына түсті деп естіп, соған жолдас болайын деп, жолын тосып жүрген адаммын, - дейді кісі.
- Жолдас боларлықтай қандай өнерің бар адамсың? - дейді Төстік.
 - Мен аяғыма шаң жұқпас жүйрікпін, ұшкан құс, жүгірген аңның менен құтылатыны жоқ. Киіктерді куғанда, өз екпініммен ағып өтіп, киікті ұстай алмайтын болған соң аяғыма қазандай қара тас байлап алып қуамын, сонда екпінім басылыңқырап, киіктерден ағып өтіп кетпей, дәл жетіп ұстаймын. Желаяқ деген жүйрікпін, - дейді кісі.
- Жарайды. Ендеше сол іздеген Төстігің мен боламын, - дейді Төстік. Сөйтіп, үшеу болып жүріп келеді. Бұлар келе жатса, бірталай күннен кейін елсізде тағы бір адам көрінеді. ""Не қылған адам екен?"" - деп байқаса, әлгі кісі біресе жерге оң құлағын төсейді, біресе сол құлағын төсейді, жер астынан бір нәрсе тыңдаған сияқты болады.
 - О, неғып жүрген адамсың? - деп, үшеуі қасына жетіп келеді.
 - Жердің үстіндегі Ер Төстік жердің астына түсті дегенге, соньң жолдасы болайын деп, жолын тосып жүрген адаммын, - дейді кісі.
- Төстікке жолдас боларлықтай қандай өнерің бар еді? - дейді Төстік. 
- Жер астының атақты тыңшысымын. Қандай жасырын әңгіме болса да тыңдап біліп аламын, менде жасырын сыр болмайды. Алыстағыны, жақындағыны түгел есітетін Саққұлақ деген ер боламын, - дейді. - Жарайды. Ендеше сол іздеген Төстігің мен боламын, - дейді Төстік. Сөйтіп, төртеу болып жүріп кетеді. Бұлар елсіз түзде келе жатса, алыста бір тау көрінеді, ол таудың үстіне тағы бір тау шыққандай болады. Жақындап келіп қараса, бір адам тауды олай да көтеріп қояды, бұлай да көтеріп қояды. Бір тауды көтеріп, бір таудың үстіне қояды. 
- О, неғып жүрген адамсың? - деп, Төстік қасына жетіп келеді. 
- Жер үстіндегі Төстік жердің астына түсті дегенге соған жолдас болайын деп, жолын тосып жүрген адаммын,- дейді кісі. -Төстікке жолдас боларлықтай қандай өнерің бар еді? - дейді Төстік.
 - Жұрттан асқан алыппын. Жердің үстінде де, астында да маған шақ келетін адам жоқ, қайратым ішіме сыймаған соң, тауларды көтеріп ермек қыламын. Таусоғар деген ермін, - дейді кісі.
- Жарайды. Іздеген Төстігің мен боламын,- дейді Төстік. Бесеу болып жүріп кетеді. Бұлар жапан далада жүріп келе жатса, бір үлкен көл көрінеді. Көлдің суы қас пен көздің арасында суалып, жоқ болып кетеді де, қас пен көздің арасында шарасынан асып, ернеуі толып кетеді. Ер Төстік жоддастарымен мұның мәнісіне түсіне алмайды. ""Бұл су қайдан келіп, қайда кетіп жатыр?""- деп, айнала іздейді. Сөйтсе қамыстың арасында біреу отыр, көлдің суын ұрттап қалса, жоқ болады, аузынан төгіп жіберсе, су қайта кетеді. 
- О, неғып отырған адамсың? - деп, Төстік жанына жетіп келеді.
- Жердің үстіндегі Төстік жердің астына түсті дегенге, жолдас болып ерейін деп, жолын тосып жүрген адаммын, - дейді әлгі кісі. Көлдің суы қарныма жұқ болмайды, қанша үлкен дария болса да, бір-ақ ұрттайтын Көлтауысар деген ер боламын, - дейді кісі. 
- Жарайды. Ендеше сол іздеген Төстігің мен боламын, - дейді Төстік. Алтау болып жүріп кетеді. Көп уақыт жол жүргеннен кейін, бұларға бір оба көрінеді. Жақындаса обаның басында жалпиған бір адам отыр. - О, неғып жүрген адамсың? - дейді оған Төстік. 
- Жердің үстіндегі Төстік жердің астына түскенін, жылан Бапы ханға келі оның қорқытқанынан қорықпай төріне щыққанын, одан Темір ханның елін іздеп шыққан жолында жер астының өнерпаздарын жинап келе жатқанын көрген соң, соған жолдас болайын деп, жолын тосып отырмын, - дейді кісі. - Төстікке жолдас боларлықтай қандай өнерің бар еді? - дейді Төстік. 
- Жер астының қырағысымын. Төстік, сенің не күйге ұшырағаныңның бәр көріп отырмын. Бар өнерім - қырағылық, жердің асты-үстінде менің көзіме қағыс жер жоқ, қандай нәрсе болса да, анықтап қарасам, бәрін де көремін, - дейді кісі.
- Жарайды. Ендеше менің жолдасым бол, - дейді Төстік. Жетеу болып жүріп кетеді. Бұлар жеті ай жол жүріпті, Темір хан елінің отырған жеріне келсе, Темір хан елінің жұрты жатыр. Төстіктің келе жатқанын естіп, көшіп кетіп қалған екен. Саққұлақ тыңдап көрсе, Адам баспас деген жерге қонып жатқан хабар естіледі. Қырағы көз жіберіп еді, алты таудың ар жағында, жеті көлдің желкесіндегі жалпақ жартастың астына барып тығылған екен. Таусоғар жолдағы тауларды алып, көшіріп қоя салады. Көлтауысар көлдерді ұрттап суалта салады. Ер Төстік жолдастарымен көзді ашып жұмғанша Темір ханның аулына жетіп келеді. Ер Төстік келген соң, Темір хан ел жағына да кісі салып: ""Қызымды қайсысының өнері асса, соған беремін"", - деп хабар айтқызады. Той қылып, ел жиналады. Екі жақтың өнерін көруге жер астының қарайған халқының бәрі жиналады. Кеще ханның малға әкелген қора-қора қойының келе-келе түйесінің, үйір-үйір жылқысының бәрі де тойға сойылады. Ер Төстік жолдастарымен бір үйде отырады. Бұларды тойғызамын деп, қанша ет әкелсе де жетпейді. Тойға арналған тамақтың бәрін Көлтауысар жеп қояды. Тіпті тойғыза алмайтын болған соң, Темір хан мен Кеще хан бірігіп, бір амал табады. Төстіктердің тамағына у салып бермек болады. Саққұлақ мұны естіп отырады да, Төстікке айтады, Төстік ұрсып тамақты қайтарып жібереді. Епті Төстіктердің табағына салған уды білдірместен Кеще ханның нөкерінің табағына салып жібереді. Кеще ханның нөкері қырылып қалады. Бұдан жеңілген соң Темір хан ат шабысына шығады. Өзінің бар жүйрігін бәйгеге қосады. Ер Төстік Шалқұйрықты даярлайды. Қарақшының түбіне келген соң, Шалқұйрыққа тіл бітеді: 
- Егер атты өте алысқа айдаса, менің шабысым өте жылдам болады. Үш күн шапсам, бүйірім қызып, өзімді тоқтатуға шамам келмей, кетіп қалуым мүмкін. Мен келе жатқанда алдымнан арқан керіп қой. Арқан үш қабат болсын, бір қабаты кендірден болсын. Үш қабат арқанның үшеуі де үзілсе, мен саған жоқпын, ағынымды тоқтата алмай кеткенім, үшеуі де үзілмесе, мен жығылып өлемін, онда да саған жоқпын. Егер арқан жартылай үзілсе, мен тоқтаймын, жығылып қалсам да, жаным қайтадан кіреді, күдер үзбе, - дейді. ""Ер Төстіктің жалғыз шолағы бір жерде зарығып өліп қалсын!"" - деп, Темір хан атты бір жұмалық жерге айдатады. Балуан күресі басталады. Таусоғарға балуан шақ келмейді. Жер астының алыптарының бәрі жығылып бітеді. Күресуге кісі шықпаған соң, Таусоғар бір тауды көтеріп алып, жұртқа күшін көрсетеді. Темір хан мен Кеще хан қатты сасып: -Тауды біз жаққа қоя көрмесін! - деп Төстікке жалынады. Төстік тауды орнына қойғызады. Бір жеті өткен соң, бәйге аттары қайтып оралады. Жұрт қарақшының түбінен аттарын күтеді. Бір мезгілде алыстан бір шаң көрінеді, шаңның ішінен жақындай келе бір қара көрінеді. Шалқұйрық екенін танып, Ер Төстік үш қабат арқан кереді. Шалқұйрық құйынша заулаған бетімен арқанға келіп жоқ болады. Қараса, Шалқұйрық жығылған екен. Шалқұйрық талып түсіпті. Сонда Төстік: Үш жаның бар еді, екеуі шықса да, бірі қалған шығар, тұр, Шалқұйрық! Тіріл, Шалқұйрық! - депті. Сол уақытта Шалқұйрыққа жан кіріп, оқыранып түрегеледі. Басқа аттар бірнеше күннен кейін келеді. Темір хан мен Кеще хан балуан және ат бәйгесінен жеңіліп, не қыларын білмей, сасады. ""Енді жаяу жарыс салып көрейік"", - дейді. Жаяу жарысты бір күндік жерден жібермек болады. Ер Төстік Желаяқты қосады. Жүйріктер бір күн жүріп барып, барған жеріне қонып, ертеңіне ертемен жарысьп қайтпақ болады. Темір хан жүгіргіштердің ішіне бір мыстан кемпірді қоса жіберген екен. Барып қонған жерінде сол мыстан Желаяққа: - Шырағым, шаршадың ғой. Деміңді алып ұйықта, жарысарда өзім оятамын, - деп оны алдап ұйықтатып тастайды. Желаяқ мыстан кемпірдің сөзіне нанып, қаннен-қаперсіз ұйықтап жата береді. Бір мезгілде оянса, шекесінен күн өтіп барады. Түс болып қалған екен, жүгіргіштер әлдеқашан кетіп қалыпты. Кемпірдің алдағанын біліп, Желаяқ санын бір-ақ соғып, тұра жөнеледі. Жерден бір уыс топырақты ала жөнеледі. Құстай ұшып, құйындай ұйытқып келе жатса, жаяулар да қарақшыға жақындап қалған екен, ең алдында мыстан кемпір бара жатыр екен. Желаяқ өте беріп уысындағы топырақты мыстан кемпірдің көзіне шашып кетеді. ""Алда ғана шешек-ай, мықтадың-ау"", - деп кемпір көзін уқалап қала береді. Сөйтіп, жаяу бәйгесінде Ер Төстік жеңеді. Темір хан енді қайтадан той жасап, қызын жылан Бапы ханға ұзатпақ болады. Темір ханның ернеуі қырық құлаш үлкен қазаны терең көлге түсіп кеткен екен. ""Нағыз ер болса, соны алып берсін"", - деп ол Ер Төстікке кісі салады. ""Көлдің суын құрт!"" - деп Төстік Көлтауысарды жұмсап еді, қанша ұрттаса да, көлдің суы Көлтауысардың ұртына сыймайды. Судың үштен бірі қалғанда Көлтауысардың ұрты суға толып бітеді. Сонда Шалқұйрыққа тіл бітіп: ""Қазанды мен сүңгіп алып шығамын"", - деп рұқсат сұрайды. Ер Төстік рұқсат етеді. Шалқүйрық: - Мен суға сүңгігенде, ақ көбік шықса - жақсы болғаны, қуана бер, аман-есен қазанды алып шыққаным. Қызыл көбік көрінсе - жаман болғаны, алып шыға алмай, су астында қалып қойғаным, - дейді. Шалқұйрық суға сүңгіп кетеді. Көпке дейін ешнәрсе білінбейді. Бір мезгілде ақ көбік көрінеді. Ер Төстік қуанады. Оның артынан ұзамай қызыл көбік көрінеді. Ер Төстік шошынып, зарлана бастайды. Ер Төстік зарланып тұрғанда, Шалқұйрық дәу қара қазанды құйрығына орап, су үстіне шыға келеді. Шалқұйрыққа тіл бітіп сөйлейді: -Су өте терең екен, түбіне зорға жеттім, қазанды зорға таптым. Сонда ақ көбік шықты. Қазанды көтеріп шығу қиын болды, тістеп едім, шығара алмадым. Сонда қызыл көбік шықты. Құйрығымды ұзартып қазанды орап алып, зорға шықтым,- дейді. Шалқұйрықтың аман-есен шыққанына Темір хан елі қатты сүйсінеді. Темір хан Ер Төстіктерге арнап үлкен сарай салдырып, құдаларды сонда кіргізеді. Құдалардың кіруі-ақ мұң екен, есік сарт етіп жабылып қалады. Сарай тұтас темірден салынған екен. Аузын мықтап құлыптап тастап, сыртынан тау-тау қылып отын үйеді де, от жағып өртей бастайды. Сарай қызуға айналады. Сарайдың ішіндегі Төстік жолдастарымен күйетін болады. Таусоғар орнынан тұрады да, сарайдың есігін теуіп жібереді. Есік шалқасынан түседі. Көлтауысардьң бір ұртында бір көлдің суы бар екен, бүркіп жібергенде, айналасындағы өрттің бәрін сөндіріп тастайды. Темір хан мен Кеще ханның айласы әбден құриды. Ер Төстікке қызын беріп, жылан Бапы ханның еліне қарай шығарып салады. Сөйтіп, Ер Төстік жылан Бапы ханға қайтады. Қайтып келе жатқанда, жолдан ерген алты жолдасының бәрі де баяғыда өздерінің кезіккен жерлерінен әрі жүрмейді. ""Бұдан әрі баруға біздерге жол жоқ"",- деп, олар Ер Төстікпен қоштасып қала береді. Ұзақ жүріп, Ер Төстік жылан Бапы ханның еліне келеді. Айтқанын істеп келген соң, ол Ер Төстікке өте разы болады, өзінің қызын береді, және: ""Не қалайсың?""- деп Төстіктен сұрайды. Төстік: - Жер үстіне шығамын, еліме қайтқым келеді,- дейді. Жылан Бапы хан Төстіктің тілегін орындап, қызын беріп және қаншама жолдас қосып, жер үстіне қарай шығатын есікке қарай шығарып салып, қош айтысып қала береді. Жер үстіне шығатын есікке дейін алты айлық жол екен. Жолдың ауырлығына шыдамай, жылан Бапы ханның қызы жөне жолдастарының бәрі қырылып қалады, жалғыз-ақ Күңке деген бір күңі мен Шалқұйрық, Ер Төстік үшеуі аман қалады. Үшеуі шаршап бір бұлақтың басына келіп жатады. Бұлақтың басында бір үлкен бәйтерек тұрады. Бір мезгілде сол бәйтеректің басынан шуылдаған зарлы дауыс естіледі. Қараса, шуылдаған балапандар екен. Ер Төстік садағын алады да,өрмелеп бара жатқан айдахардың екі көзінің арасынан дәлдеп тартып қалады, айдаһар жерге сылқ ете түседі. Айдаһардың жерге құлап қалғанын көрген соң, балапандар шошуын тоқтатады. Ер Төстік бір дауыстан шошып оянса, қатты дауыл тұрған екен, дауылдың артынан бұршақ аралас жаңбыр жауады, жаңбырмен қабат суылдаған дауыс естіледі, соның артынша ұзамай-ақ бір алып қара құс көрінеді. Алып қара құс суылдаған бетімен бәйтерекке келіп қонғанда бәйтерек майысып, сынып қала жаздайды. Бұл алып қара құс - самұрық екен. Самұрықтың үлкендігі сондай, жайып жібергенде, бір қанатының өзі бір айлық жерді алып кетеді екен. Қонысымен самұрық бәйтеректің түбіндегі Ер Төстікті бүруге тап береді, бірақ балапандары шыр-шыр еткен соң тоқтайды. Самұрықтың екі басы бар екен: бір басы адамдікіндей, бір басы құстікіндей екен. Самұрықтың адам басы Ер Төстікке тіл қатады: - Ей, адам, бұл жерге не жұмыспен келдің? Менің балапандарымды аулай келді бе? Бұл жерді адам басқан емес, бүл - менің мекенім, - дейді. Оған Ер Төстік: - Мен жер үстінің Ер Төстігі едім, сенің мекеніңе адасып келдім, балапандарыңа қастық ойлаған жоқпын, ана жатқан айдаһардан айырып алдым. Нанбасаң, өздерінен сұра, - дейді. Балапандар Ер Төстіктің жасаған жақсылығын жасырмай айтып береді. Сол арада алып қара құс Ер Төстіктің аяғына жығылып, онымен айрылмас дос болады. Алып қара құс жылына бір-ақ рет балапандайды екен. Содан кейі балапандарына жем іздеп алысқа кетіп, бір айда бір-ақ қатынап, қайтуға мұршасы келмей жүреді екен. Алып қара құстың сол кеткенін аңдып жүріп, сол маңдағы бі айдаһар жыл сайын балапандарын жеп кетеді екен. Алып қара құс содан запы болып қайтқанда: ""Балапандарым аман болса екен"", - деп жылап қайтады екен. Бағанағы дауыл - асығып ұшқанда алып құстың қанатынан тұрған жел екен, жаңбыр - соның жылаған көзінің жасы екен. Өзі жем іздеген сапарынан қайтқанда балапандарын аман көргені осы жолы-ақ екен. Алып қара құс Ер Төстікпен дос болған соң: ""Не қалайсың?"" - деп сұрайды. Ер Төстік басынан кешкен әңгімесінің бәрін айта келіп, адасып жүргенін, енді жер үстіне шыққысы келетінін айтады. Алып құс Ер Төстікті қанатына мінгізіп ұшып, тар тесіктен өткізіп жер үстіне шығарады. Қоштасарда Төстікке бір тал қауырсынын үзіп береді.
 - Денемдегі ерекше қасиеті бар жалғыз тал қауырсыным осы еді. Қысылған жеріңде, осы қауырсынды тұтатсаң, даяр боламын, қандай қысымшылықта болсаң да, құтқарып аламын. Егер де оны жоғалтып алсаң, менен жәрдем күтпе, - дейді. Жер үстіне шыққан соң, Ер Төстік күннің қызуына балқып, ауыр ұйқыға кетеді, еш нәрседен қауіпсіз жата береді. Ер Төстікті жалмауыз кемпір ұстай алмай қалған соң, перінің қызы Бекторы ашуланып, кемпірді буындырып өлтірген екен. Кемпірден Шойынқұлақ деген бала қалған екен. Бекторы соған Ер Төстіктің шығатын жерін күзеттіріп қояды. -Ер Төстік жер астында қалмайды, жердің бетіне қашан болса, әйтеуір, бір шығады, сол шыққанын андып отырып, ұстап ал. Егер ұстай алмай қалсаң, менен жақсылық күтпейсің, - дейді. Шойынқұлақ содан бері Ер Төстікті күзетумен болған екен. Жер үстіне шығып, ұйықтап жатқан Төстікті ұстап, қол-аяғын байлап алып, Бекторыға әкеліп береді. Бекторы Ер Төстікті зынданға салып тастайды да, Күңкені Шойынқұлаққа қосады, Шалқұйрықты бекітіп ұстайды. Сонымен Ер Төстік ұзақ уақыт зынданда қалып қояды. Шойынқұлақтан жүкті болып, Күңке бір бала туып алады. Шойынқұлақ Шалқұйрықты мініп аң аулайды. Шалқұйрықты бекітуге тұсау шақ келмейді. Бір күні Шойынқұлақ аңнан қайтып, Шалқұйрыкқа тұсау таба алмаған соң, оны өзінің қырық құлаш қайыс белбеуімен тұсайды. Қайыс белбеудің бір жағы шешіліп кетеді. Аяғы босаған соң, Шалқұйрық шауып отырып, Төстік жатқан зынданның басына келіп, тұяғымен жер тарпып тұрады. Сөйткенде, белбеу Ер Төстік жатқан құдыққа түсіп кетеді. Белбеуінде Шойынқұлақтың шақпағы бар екен. Төстік сол шақпақпен алып қара құс берген қауырсынды тұтатады. Қауырсын тұтанысымен-ақ, алып қара құс жетіп келеді; қанатына мінгізіп, құдықтан шығарады, қол-аяғын шешіп береді.
- Қолымнан келген жақсылығым осы, досым, Шойынқұлаққа әлім келмейді. Себебі оның жаны өзінде болмайды, жанын ол ешкімге біддірмей өзінен бөлек бір жерде сақтайды. Қайтсең де соның жанын тауып ал, жанын таппасаң, құтыла алмайсың,-дейді де, қоштасып кетіп қалады. Төстік Шалқұйрыққа мініп, Шойынқұлақтың үйіне келеді. Келсе, Шойынқұлақ Шалқұйрықты іздеп кеткен екен. Күңке Төстікке жылап көріседі, көрген қорлықтарының бәрін шағып: ""Шойынқұлақтан құтқар"", -деп жалынады. Ер Төстік Күңкеден Шойынқұлақтың сырын түгел сұрап біледі. Шойынқұлақ баласын өте жақсы көреді екен, баласынан аяйтыны болмайды екен. Соны білгеннен кейін Төстік Күңкеге мынаны айтады: 
- Кешке Шойынқұлақ келеді, келгеннен кейін тамаққа әбден тойғызып жатқыз, көзі ұйқыға бара берген кезде, баланы қайта-қайта шымшып, жылата бер. Шойынқұлақ: ""Бала неге жылайды?"" - десе, балаң: ""Мен Шойынқұлақтың баласы емес, Ер Төстіктің баласы болсам керек. Егер Шойынқұлақ менің нағыз әкем болатын болса, жанымды жанына қосқызып қоятын еді. Жанының қайда екенін маған әлі айтқан жоқ, - деп жатыр. Басқа еш нәрсе айтпа, - дейді. Сөйтеді де, Ер Төстік баланың бесігінің астын қазып алып, жасырынып жатады. Кешке Шойынқұлақ келеді. Ер Төстік айтқандай, Күңке оны тамаққа тойғызып жатқызады. Жатқан соң баланы жылата бастайды. Баланы әлдилеп уатқан болып отыра шымшып жылата береді. Шойынқұлақ: 
- Балам неге жылайды, сұрашы? - дейді. Күңке баланың жылағанын сұраған болып, Шойынқұлаққа жауап қайырады: - Балаң: ""Мен Шойынқұлақтың баласы емес, Ер Төстіктің баласы болсам керек. Егер Шойынқұлақ менің шын әкем болса, жанымды өз жанына қосқызып қояр еді. Қосу былай тұрсын, жанының қайда екенін де осы күнге дейін маған айтпай жүр. Ер Төстік болса жанының қайда екенін әлдеқашан айтып берер еді, соған жылаймын"", - дейді балаң, - деп Шойынқұлақты нандырады. 
- Балам былшылдамасын! Оның әкесі
— Төстік емес, мен, оған менің жаным керек болса, оңаша жерде айтып беремін, - дейді Шойынқұлақ. Сөйтеді де, Күңкені үйден шығарып жіберіп, Шойынқұлақ баласының бесігіне келіп, құлағына сыбырлап жанының қайда екенін айтады.
- Жаным алыста, оны өзіммен бірге сақтаймын. Борықты бұлақтьщ басында қырық елік жүреді, соның ішінде қайқы қаракер елік бар, қайқы каракер еліктің ішінде тоғы қара сандық бар, сол сандықтьң ең кішісінің ішінде тоғыз балапан бар, сол тоғыз менің жаным болады. Осыны біліп қой. Жаның кеудеңе сыймай бара жатса, соған апарып қоса сал, бірақ өзіңнен басқа жан сезуші болмасын, сезуші болса, сен де, мен де тірі қалмаймыз, - дейді. Содан кейін ол орнына барып жатып қалады. Шойынқұлақтың жанының қайда екенін біліп алғаннан кейін Төстік салып отырып Борықты бұлақтьң басына келеді. Еліктердің су ішетін суатын аңдып, жасырынып жатады. Күн шаңқай түс болған мезгілде қырық елік Борықты бұлақ қайдасың деп салып келе жатады да, суатқа жақындаған кезде осқырынып тұра қалып, қайта жөнеледі. Күн ысыған сайын еліктер суға беттеп келеді де, жақындаған мезгілде осқырыньш, тұра қалып, жалт беріп, қайта жөнеледі. Ұзап кетеді де, шөлге шыдамай, суға қайта ойысады бірақ суатқа жақындамайды, үркіп, осқырынып тұра қалады. Әлден уақытта еліктер бір-бірімен сөйлесе бастайды. Біреуі: ""Су басында бір бөтен иіс бар"", - дейді. Енді біреуі: ""Адам иісі секілді"", - дейді. ""Шойынқұлаққа қастық ойлаған біреу шығар?"" - дейді. Әсіресе қайқы қаракер елік, өзгесінен оқшау, артында жүреді. Еліктер әлгіде сөзге келгенде, ол қаша жөнеледі. Сонда Ер Төстік үн беріп, мынаны айтады: Жан серігім, қырық елік, Жаным сенде, қырық елік. Жасымнан болдың жан серік … Мен Шойынқұлақпын, - дейді. Содан еліктер қашпай, суды жағалай бастайды.Суаттан жапырласып су ішуге бас қояды. Арт жағынан қайқы қара елік те бас қояды. Еліктер өте шөлдеп қалған екен, суға тойып, қарындарын қампитып қайқайып шыға келеді. Әсіресе қайқы қараның қарны жер сызып, суаттан шыға берген кезде, Төстік қарнын дәл көздеп, садақты тартып қалады, қарны ақтарыла тоғыз қара сандық жерге сау ете түседі. Ең кішісін ұстай алып, Төстік ашып жіберсе, іші толған балапан, шүпір-шүпір етеді. Санап жіберсе, тоғыз екен, Сегізінің мойнын жұлып алып: ""Шойынқұлақты шала-жансарында бір көрейін"", - деп, соның үйіне тартады. Шойынқұлақтың үйіне жақындағанда, Күңке алдынан шығады. 
- Шойынқұлақ қалай? - деп сұрайды Төстік.
- Шойынқұлақ әлсіреп жатыр, - дейді Күңке. Келсе, Шойынқұлақтың көзі зорға қимылдайды, болар-болмас қана демін алып жатыр екен. ""Е, батыр, қалайсың, деп, Ер Төстік мазақтап жақындай бергенде, Шойынқұлақтың қолы Ер Төстіктің жағасына шап ете қалады. Екеуі алыса кетеді. Төстік: ""Оп-оңай-ақ жерге шаншып тастаймын ғой"", - деп ойлап еді. Шойынқұлақ әл бермейді. Енді біраз алысқан Шойынқұлақтың күшейіп бара жатқандығы байқалады. Төстік буынып қара терге түсіп, әлі кетіп бара жатады. Төбесінен тау басқандай денесін темір тор шырмаған болып көрінеді. Сол мезгілде Төстік Күңкеге жалынады. Күңке жүгіріп келіп, Төстіктің қойнындағы сандықты жұлып алып, ашып көреді. Қараса, балапандар жыбырлап көбейіп қалған екен, мойындарын жұлып-жұлып алғанда, Шойынқұлақ сылқ етіп құлай кетеді. Төстіктің сандықпен қойнына тығып әкелген бір балапаны сегіз балапан болып қалған екен. Енді біреуі тірілсе, Шойынқұлақ мүлде әл бермей кетпек екен. Балапандардың мойны түгел жұлынған соң, Шойынқұлақтың баласы бесігін шықыр-шықыр еткізіп, бірдеме деп сөйлеп жатады. Төстік құлақ салып тыңдаса: 
-Қап, бәлем, Төстік, саған қылмасам, әкем Шойынқұлақтың құнын алмасам! - деп шіреніп-шіреніп қояды. Сол арада Төстік оның қол-аяғын байлап, бесік-месігімен суға тастап жібереді. Сөйтіп, Бекторының жалмауызынан әбден құтылып алады да, Ер Төстік елін іздеп тарта береді. Ер Төстік жер астына түскеніне көп жыл болады. Елде күдер үзіп қояды. Жалғыз ғана Кенжекей: ""Ер Төстік бір келер"",- деп дәмелі болып жүреді. ""Құба інген қашан боталар екен? Ер Төстіктің не өлген хабары, не келген хабары қашан білінер екен?""- деп соны күтумен болады. Бір күні Кенжекей ертемен тұрса, Құба інген жоқ. ""Бошалап кетпесе игі еді!""- деп, Кенжекейдің жүрегі су ете қалады. Жан-жақтан жүгіріп Құба інгенді іздейді, іздеп жүріп зарлап жүреді. Құба інген бір сайда боталайын деп жатыр екен. Ар жағынан ақсақ боз атқа мінген бір ақсақалды шал көрінеді. Құба інген боталап жатқанда Кенжекейдің беліндегі торғын орамалы шыр айнала тарқатылып, жазыла береді. 

Кенжекей: 
""Енді Төстік өлген екен. Тірі болса, әлдеқашан бір хабар болар еді"",- деп ойлап, жылап отырады. Ақсақал шалдың астындағы боз ат кісінеп қоя береді. Кенжекей аттың кісінегенінен оның Шалқұйрық екенін таниды. Кенжекей мен Құба інген екеуін Ер Төстік те таниды. Сол арада амандасып, мәз болысып қалысады. Бәрі де баяғыдағы айырылған күндегі қалыптарына келіп, қайтадан жасарады. Ер Төстік жас жігіт, Кенжекей жаңа түскен келіншек, Шалқұйрық бесті ат қалпына келеді. Одан кейін ұзақ жылдар өмір сүріп, мақсаттарына жетеді.",https://ertegiler.kz/story/er-tostik,2025-01-29
"Басқа

Күлдерді айнала бір көбелек ұшып жүр. Қарамен көмкерілген қызыл дақтары бар аппақ қанаттары әдемі-ақ. Жерде жорғалап бара жатқан құмырсқаға  бұл көбелек ұнады. Таныс қысы келіп:  
– Сенің атың кім? – деп сұрады ол көбелектен.  
– Мені Күн құдайының құрметіне «Аполлон» деп атаған, – деп мақтаныш пен жауап берді де көбелек басқа гүлге барып қонды.  
– Ал, мен тоғай құмырсқасымын. Барлауға шықтым. Отбасыма дән, тағы  басқа қорек болар азық іздеп жүрмін.
Көбелек қонған гүлдің жанында былтырдан қалған шөптің сабағы бар екен.  Соның ұшында салбырап тұрған қап шықты байқаған ол: «Мұнда кел!» деп,  құмырсқаны шақырды.
– Мына қапшықта дән бар секілді. Бұларды жиып, илеуге апарып тастайын,  – деді құмырсқа қапшықты олай-бұлай қарап.
Кенет, қапшық жарылып, ішінен кішкентай сап-сары бір бөжек шыға келді.
 – Тамшылар сияқты әдемі екен, – деді көбелек қызыға қарап.  
– Жоқ, құртақандай күнге ұқсайды ғой, – деді құмырсқа.  
– Мен – қанқызымын, – деді бөжек. – Бірақ кейде мені «Кішкентай күн» депте атайды. 
– Сен қанқызына ұқсамайсың. Қанқызының арқасында қара ноқаттары болады, – деді көбелек.

– Сәл күте тұр.
Қазір маған да ноқат шығады.  Қанқызы арқасын күнге тосып тұра қалды. Біраз дан соң қан қызының арқасы қы зарып, онда жеті қара ноқат  пайда болды.  
– Керемет! Нағыз қанқызы! – деді құмырсқа таңырқап.  
– Сен қапшықтың ішінде жатып не істедің? – деп сұрады көбелек.
– Бұл қапшық емес, қуыршақтың қабыршағы, – деп жауап берді қанқызы.
–  Мен әуелі жұмыртқада жаттым. Одан шық қан соң дернә сілге, кейін ұйықтап,  қуыршаққа айналдым. Ал қуыршақтан, міне, қанқызы боп шықтым.  
– Бұрын мен де көбелек болған жоқпын, – деп сөзге араласты Аполлон.
–  Жұмыртқадан кішкентай жұлдызқұрт болып шықтым. Көп жедім, сөйтіп  тез өстім. Содан кейін жібек жіпке оранып, піллә жасадым, сол жерде жатып  ұйықтадым. Ал пілләдан қанатым желбіреп, көбелек болып шықтым.
 – Мен де әуелі ұсақ дернәсіл болғанмын. Содан соң, алдымен қуыршаққа,  кейінірек құмырсқаға айналдым, – деді тоғай құмырсқасы.  Қанқызы күн көзіне біраз қыздырынып тұрған соң, құмырсқа мен көбелекке қош айтып, ұшып кетті. Құмырсқа да илеуіне оралмақ болып, төмен түспекші еді, кенет түрі қорқынышты жап-жасыл бірдеңеге көзі түсті. Бұл – гүл  жанындағы шөпке жасырынып тұрған дәуіт болатын.
Құмырсқа көбелекке «қаш!» деп айқайлап, өзі төмен қарай домалап түсті.  Көбелек қанатын қағып, дер кезінде ұша жө нелді. Дәуіт болса, аузының суы құрып, көбелектің артынан қарап, тұрып қалды.
Ол тікен сияқты үшкір келген алдыңғы қос аяғын кеудесіне қыса, «басқа жейтін не бар екен?» дегендей,  басын екі жағына кезек-кезек бұрып, жан-жағына барлай қарады.  Осы кезде дәуіттің қасындағы шөптің арасынан сырт еткен дыбыс естілді.  Бұл ұзын мұртты көкқасқа шегіртке еді. Ол аш дәуітті көрген жоқ. Өзі көңілді,  шырылдап қояды. Жемін аңдыған дәуіт оған ақырын жақындай түсті, ұзын  аяқтары икемді-ақ.
Көбелек жоғарыдан мұны көріп тұрған. Шегірткеге жаны ашып, айқайлай  бастады. Шырылдай әндетіп жүрген шегіртке көбелектің даусын естімеді.
Не істеу керек? Енді көбелек дәуіттің назарын өзіне аудармақ болып, бар  пәрменімен төмен ұша жөнелді. Алайда байқамай, құрулы тұрған жұқа торға  келіп түсті. Шошып кеткен көбелек қанаттарын бар күшімен сабалай бастады. Тор тер белді. Шөп шайқалып, шегіртке тұрған жапырақ қозғалды.  Шегірт ке шырылын доғара қойды, төңірекке көз жіберді. 

Назары қорғансыз қалған көбелек пен оған масайрай жақындап қалған өрмекшіге түсті. Сәлден соң көбелек өрмекшінің  олжасына айналмақ.
Шегіртке «тиіспе оған!» деп айқайлап, құрыққа түскен көбелекке қарай бір-ақ секірді. Енді ол өзі  де ілінген торды бар күшімен теуіп жіберді.
Өрмекшінің торы шыдамай, үзіліп кетті. Шегіртке мен көбелек екеуі бірдей жерге жалп етті.
Әрең дегенде қанатын түзеген көбелек асығып-аптығып гүл сабағына өрмелей жөнелді.
Үрейі ұшқан көбелек ұша алмай қалды. Ал шегіртке лып етіп секіріп, биік бір гүлдің сабағына барып қонды.  
– Рақмет! – деді көбелек шегірткеге алғысын білдіріп. – Мен сені дәуіттен  құтқарамын деп, өзім өрмекшінің жеміне айнала жаздадым.
– Дәуітті енді көріп тұрмын. Құтқар ған деген осы емес пе?! Саған рақмет. Енді  тез кету керек, – деп жауап берді шегіртке.  Көбелек ұшып, шегіртке секіріп, қаша жөнелді.
Әбден ыза болған өрмекші торын жөндеуге кірісті. Дәуіт болса, ұшып шығып, бір ағашқа жасырынды.  
– Жерде ештеңе аулай алмайсың. Мен – ағаш дәуітімін, енді тек осында  отырмасам, – деді ол өзімен-өзі сөйлесіп.  Ал құмырсқаның жайы не болды?  
Құмырсқа көбелекпен айыры лысқаннан кейін, біраз жүріп, бір қарақатқа  өр мелеп шы ғады. Қарақат жапырақтарына ұсақ бөжектер жабысып алып,  сөлін сорып жатыр екен. Құмырсқа біреуін мұртымен түртіп қалады. Күліп  жібер ген бөжек тәтті тамшыдан құмырсқаға береді. Тамшыны жұтып алған  құмырсқа басқа біре уін қытықтайды. Ол да өз асынан ұсынады.  – Рақмет, бөжектер, астарың өте дәмді екен, – деп құмырсқа оларға алғысын  білдіреді.  Осы кезде жапыраққа қанқызы келіп қонады. Бөжектер жан-жаққа бытырай қашады. Қанқызы оларды қуа жөнеледі.  
– Қанқызы, неге сен бөжектерге зәбір көрсетесің? – дейді құмырсқа ашу шақырып.  
– Әбден қарным ашты, олар дәмді ғой! Бөжектерге бекер жа ның ашиды. Олар өсімдікке зиян келтіреді. Жапырақтардың сөлін сорып алады, ал жапырақтар  одан ауруға шалдығады, – деп жауап қатады қанқызы.
– Бұлар – менің достарым! – деп құмырсқа ашуланады.  – Ал менің достарым емес! Бөгеме, былай тұр! Бөжектерге бола ренжіспей-ақ  қояйық! – дейді қанқызы.
 

Осы кезде қарақатқа құстың бір балапаны келіп қонады. Жылтыраған қанқызын көріп, оны көп ойланбастан шоқып алады.  
Бірақ артынша «Тпу! Қандай жиіркенішті!» деп түкіріп тастайды.  Қанқызы сілкініп алып, оған:  – Ақымақ балапан екенсің. Шамасы,  сен анаңды дұрыс тың дамағансың  ғой. Қанық түсті қоңыз, бөжектер жеуге жарамсыз келеді, – деп  күңк етеді.
– Онда неге қанық түсті жидектерді жеуге  болады? – деп сұрайды балапан таңырқай.  
– Себебі, жидектер «басқалар мені көрсе екен,  жесе екен» дегендіктен, қанық түсті болып келе ді. Ал шіркей, бөжектерге оның керегі жоқ...  
– Неліктен? – деп балапан сөзін бөліп жібереді.  – Кейбір бөжектер көзге түспеу үшін шөпке  ұқсап жасыл көк боп киінсе, енді біреулері қанық түсімен қауіпті, әрі дәмсіз екенін білдіргісі  келеді. Осыны ұмытпа! – дейді қанқызы.  
– Сен неге дәмсізсің? – дейді балапан түсінбей.  
– Өйткені біз қорыққанда улы қышқыл сөл бөліп шығарамыз. Менің қанық түсімді есіңнен  шығарма, енді қайтіп қанқызын жемейтін бол.  Бар, ұяңа ұш, анаңның айтқанын тыңда.  Балапан ұшып кетеді. Қанқызы түскі астың  қамына кіріседі.
Құмырсқа қайда кетті екен? Сөйтсе, ол балапан қанқызын шоқыған кезде, жапырақтар қозғалып,  жерге құлап түсіпті. Қатты шошынғандықтан, зыта жөнеліп, әуелі шөптердің арасымен өтіп, сосын құмдауыт жерге шығады. Бір дөңге көтерілген бой да  әлдеқандай шұқырға құлап түседі. Шұқыр түбіндегі құмнан қысқышқа ұқсас  қорқынышты бір нәрсе шығып тұр екен. Әркім біле бермейтін жәндіктер көп  қой. Бұл гүлігүлік болатын.  
– Көмектесіңдер! – деп айқайлайды құмырсқа.  Ол құм түйіршіктеріне жабысып, шұқырдан шықпақ болып жанталасады.  Ал мәз болған зұлым жыртқыш құмырсқаға құм ата бастайды. Тұзаққа түскен  қорегінің шаршап, шұңқыр түбіне құлап түсуін күтеді.  Бірақ бұл жолы құмырсқаның жолы болып, осы араға көбе лек ұшып келеді. 
– Аяқтарымнан ұста! – деп айқайлайды құмырсқаға.  Гүлігүлік ашуланып, көбелекке де құм лақтыра бастайды.  Құмырсқа көбелектің аяқтарына мықтап жабысады. Екеуі осылай жыртқыштан аман-сау құтылады.
Дегенмен, біразға дейін құм түйіршіктері арттарынан ұшып келіп, денелеріне тиіп жатқан еді.  Көбелек ұшқан бойда бір тастың үстіне барып қонады.
Құмырсқа өзінің  құтқарушысына алғысын жаудырады. Ал көбе лек оған өз басынан кешкен  оқиғаларын баяндап береді.  Құмырсқа мен көбелек тастың үстінде біраз әңгімелесіп отырадыда өз  жөндерімен кетеді.  
Құмырсқа илеуіне қарай асықты. Ол көп дән тапқан, соған келер жолды  басқа құмырсқаларға көрсетпекші. Қыс түспей, олар азық  қорын жинауы керек.  
Илеуіне қайтып келе жатып құмырсқа бір ағаштың  діңіне өрмелеп шығады. Онда етікші-қоңыз отыр екен.  Құмырсқаның онымен қалжыңдасқысы келеді.
Жасырынып келіп, мұртымен қоңызды артынан түртіп  қалады. Етікші бірден аяқтарын бү гіп, ағаштан жалп  етіп, жерге құлайды. Құмырсқа болса, дереу ағаштан түсіп,  оның жанына жетіп барады.
Қоңыз шалқасынан түсіп, қимылсыз  сұлық жатыр.  
– Етікші, саған не болды? – дейді құмырсқа дауыстап.  Етікші-қоңыз алдымен аяқтарын жыбырлатып, содан  кейін төң керіліп түседі де құмырсқаға қарайды.  
– Бұл сен екенсің ғой. Менің зәрем ұшып, өлген бола  қалған едім. Басқа амалым жоқ. Сен тістеп аласың, ара  шағып алады. Сондықтан мен өтірік өлген болып алдай мын.
Сөйтіп, аман қаламын, – дейді етікші-қоңыз ақырын ғана.
Құмырсқа етікші-қоңыздан «мен білмедім» деп кешірім сұрайды. Қоңыз бір күрсініп алып ағашқа өрмелей жөнеледі.
 Құмырсқа да өз жөнімен кетеді. Ақыры, илеуіне жетеді.  Бауырларына көрген-білгендерін түгел баяндап береді.
Дәнді  қайдан тапқанын, бөжектерді жолықтырғанын, қай тұста гүлі гүлік барын,  ештеңені қалдырмай, бәрін айтады. Содан соң, құмырсқалар тізіліп,  сапарға шығады. Олар бөжектерге қонаққа барып, табылған  дәндерді жиып-теріп, илеуге алып қайтпақшы.",https://ertegiler.kz/story/qumyrska-turaly-ertegi,2025-01-29
"Шарль Перро

Бір кәрі диірменші болыпты. Ол өмірден өтер алдында балаларына мұрасын бөліп береді. Үлкен ұлына – диірмен, ортаншысына – есек, ал кішісіне – мысық тиіпті. Кенже ұл онша-мұнша қажеті де шамалы бұл мұраға көңілі толмай, қапаланумен болыпты.
Ағалар-ау, - дейді ол – өздеріңмен бірге болсам, тамағымды адалынан табар едім. Егер мына мысығымды сойып жесем, маған сосын оның терісінен басқа не қалмақ? Аштан өлген деген осы емес пе? Ағалары оған бас ауыртпайды. Бұл сөзді естіген мысық сыр білдірмей, сабырмен былай деп ақыл айтады:
- Уайымдамаңыз, қожайын.
- Маған бір қап пен ағаш-бұтаны кезуге қолайлы етік тауып берсеңіз болғаны, әлі-ақ қазір бекер ренжіп отырғаныңызға көзіңіз жетеді! Иесі мысығының сөзіне сенерін де, сенбесін де білмеді. Бірақ та мысығының егеруқұйрықтар мен тышқандарды аулаудағы қулықтары мен ептіліктері өзіне мәлім еді: өлген тәрізді жата қалып, артқы аяқтарымен іліп алатынын, ұнның ішіне басын көміп жіберіп суырып шығатынын жақсы білетін. Мысық қажетті заттарды алған соң киініп, қапты иығына салып қояны көп орманға бет алады. Қаптың түбінде кебек пен қырыққабат жапырағы бар екен. Шөптің үстінде өлген тәрізді болып созыла жатқан мысық әлдебір аңқау қоянның өзі үшін құрған тұзаққа келіп түсуін күтеді. Көп күттірген жоқ, жүгіре шыққан аңқау қоянның бірі қапқа келіп топ ете түсіпті. Мысық қаптың аузын буып, қоянды салып алады да жолға түседі. Сөйтеді де өзінің олжасын көтеріп алып, корольдің сарайына барады. Корольге жолыққысы келетінін айтады. Ақыры мысықты қабылдайтын болады. Сарайға кірген мысық иіліп сәлем беріп тұрып былай дейді:
 - Мұны сізге мәртебелі қожайыным маркиз де Карабас беріп жіберді. Король таңданып, сыйлықты қабыл алады. Мысық кетерінде оған:
 - Өз мырзаңа рақметімді жеткіз, жіберген сыйлығына разы болдым, - дейді. Бірнеше күн өткен соң мысық егін алқабына барып, қабын ашып қояды. Өзі биік масақтың арасына жасырынады. Бұл жолы оның тұзағына екі қырғауыл түседі. Мысық қаптың аузын буа қояды да, қырғауылдарды арқалаған күйі корольге әкеліп береді. Король бұл сыйлықты да қуана қабылдап, оны тамақтандыруды бұйырады. Осылайша екі-үш ай өтеді. Мысық өз қожайыны Маркиз де Карабастың сыйы деп үнемі аң-құстарды аулап әкелумен болады. Бір күні мысық корольдің бұл әлемде теңдессіз, айдай сұлу қызымен бірге өзен жағасымен күйме мініп серуенге шыққалы жатқанын естиді. Сіз менің айтқанымды бұлжытпай орындаңыз? – дейді мысық қожайынына.
– Солай жасасаңыз – бақытыңыз қолыңызда. Сізден талап ететінім – мен көрсеткен жерде өзеннің суына шомылсаңыз болды. Өзге жұмысты маған қалдырыңыз. Макриз де Карабас мысықтың айтқанын дәл солай оындайды. Бірақ оны не үшін орындап жатқанын түсінбейді. Осы кезде корольдің күймесі өзеннің жағалауымен кетіп бара жатыр екен. Сол кезде мысық бар даусымен айқайлап, күймеге қарай жүгіреді: - Бері келіңдер, бері келіңдер! Көмектесіңдер! Маркиз де Карабас суға батып барады! Король бұл айқайды естіген соң, күйменің есігін ашып, бұл айқайлап жүрген өзіне бірнеше рет сыйлық әкелген мысық екенін таниды. Сол жерде жасауылын Маркиз де Карабасты құтқаруға жұмсайды. Байғұс маркизді судан шығарғанша мысық корольге өз мырзасын ұрылар түк қалдырмай тонап кеткендігін айтып үлгереді (шын мәнісінде ол қожайынының көйлегін үлкен тастың астын бастырып тастаған еді). Король қызметшілеріне маркизге сарайындағы ең жақсы киімдерді кигізуді бұйырады. Киімдер құйып қойғандай жарасып, сымбатты жігітке айналады. Оған көзі түскен корольдің қызы, өзім армандаған жігіт осы деп шешеді. Маркиз де Карбас та бірер рет көз салып еді, оған ес-түссіз ғашық болып қалды. Әкесіне де жас маркиз ұнайды. Король кеңпейілдік танытып, оны өзімен бірге күймемен серуендеуге шақырады. Мысық өзінің ойлағаны іске аса бастағанына риза болып, күйменің алдында жүгіріп бара жатыпты. Жолда ол шөп шауып жатқан шаруаларды көреді.
 - Ей, мейірімді адамдар, - деп айқай салады Мысық, - егер сендер корольге: «Осы шалғынның иесі маркиз Карабас», - деп айтпасаңдар, сендердің бәріңді бәліштің етіндей турап тастайтын болады! – дейді. Осы кезде корольдің күймесі де жетеді. Король терезеден басын шығарып сұрайды:
- Кімнің шөбін шауып жатырсыңдар?
 - Маркиз де Карабастың – деп жауап береді шаруалар. Себебі, мысық оларды қатты қорқытып тастап еді.
- Бұл қожалығыңыз ғажап екен, маркиз! – деп таң қалыпты король.
- Иә, мәртебелім, бұл шалғыннан жыл сайын мол шөп шабылады, - деп сыпайы жауап береді. Осы кезде мысық ағай алға қарай жүгіре береді. Жол бойында егістікте жұмыс істеп жатқан егін орушыларға кезігеді.
- Ей мейірімді адамдар, - деп айқайлайды ол – егер қазір корольге: «Бұл егіннің бәрі маркиз де Карабастыкі деп айтпасаңдар, сендердің бәріңді бәліштің етіндей турап тастайтын болады!», – дейді. Сәлден соң егіншілерге король келіп жетеді. Король бұл алқаптың кімдікі екенін білмек болып сұрайды.
- Бұл егістік маркиз де Карабастыкі, - деп жауап береді. Король маркиз мырзаға тағы да риза болады. Ал мысық болса алға қарай жүгіре береді, жолында кездескендердің бәріне «Бұл маркиз де Карабастың үйі», «Бұл маркиз де Карабастың ұн диірмені», «Бұл маркиз де Карабастың бағы» дегізіп айтқызып отырады. Жас маркиздің байлығына король таң-тамаша болады. Ақыры мысық бір зәулім қамалдың алдына келіп тоқтайды. Бұл - бір өте бай кісіжегіштің тұрағы екен. Жер бетінде одан бай ешкім болмайды екен. Шындығында корольдің күймесі жүріп өткен жердегі байлықтың бәрі де осыныкі екен. Мысық күнбұрын бұл алыптың кім екендігін, оны күші қайда екенін біліп алады да, өзін қабылдауын өтінеді. Кісіжегіш бұл өтінішті ықыласпен қабыл алып, осында демалуға ұсыныс жасайды. Мысық қорқынышын басып, әдеппен былай деп сұрайды: - Сіздің бойыңызда қасиет көп сияқты. Кез келген аңға, мысалы, арыстан немесе пілге айнала аласыз ба? Бұл мүмкін бе?
 - Ол рас, - деп кісіжегіш ақырып жібереді,
- Мен саған мұны дәлелдеп берейін! Бері қара! Сол сәтте дәу арыстанға айналып кетеді. Мысық зәресі ұша қорқады. Зып беріп шатырдың үстіне секіріп шығады. Аяғындағы етікпен шатырдың үстінде жүру қауіпті де еді. Алып өзінің бастапқы қалпына келген кезде ол шатырдан түсіп, өзінің жүрегі жарыла жаздағанын айтады.
- Мен тағы мынаған сенгім келеді! – дейді мысық. Сізді тіпті ең кішкентай жан-жануар кейпіне де ене алады дейді ғой. Мысалы, егеуқұйрық немесе тышқан дегендей. Осы рас па? Бірақ мен мұны шынымды айтсам, мүмкін емес деп білемін.
 - Қарай гөр, сөзін! Мүмкін емес дейсің бе? - деп гүрілдейді адамжегіш.
– Ендеше, қарап тұр. Ол әп сәтте тышқанға айналып кетеді. Тышқан еденде жыбырлап жүгіріп бара жатады. Мысық болса, оны қуып барып, бас салып жеп қояды. Осы кезде әсем де зәулім қамалды көрген король осында тоқтамақ болып шешеді. Тас көпірдің үстінде тасырлаған король күймесінің дыбысын естіп, мысық алдынан жүгіре шығады да, корольге:
- Маркиз де Карабастың қамалына қош келдіңіздер, жоғары мәртебелім! – деп айқайлайды.
- Қалай, маркиз мырза?! – деп таң тамаша болады король 
– Бұл қамал да сіздікі ме? Бұл қамал мен оның айналасынан сұлу жерді табу қиын болар , сірә. Қанкеи, егер қарсы боламсаңыз ішін аралап көрейік те. Маркиз сұлу ханшайымға қолын беріп, оны корольдің соңынан алға қарай аттайды. Үшеуі үстелдің үсті түрлі тағамға толы үлкен залға келеді. Дәл сол күні кісіжегіш қонақ шақырған күн екен. Король де Маркиз де Карабастың мәртебесіне, оған көзсіз ғашық қызынан бетер риза болады. - Егер де менің күйеу балам болғыңыз келсе, маркиз мырза, оны өз қалауыңыз білсін, – дейді король. Жас маркиз қуана келіседі, ал ханшайым болса, қуанғанынан әрі ұялғанынан қызарып кетеді. Осылайша диірменшінің ұлы ханшайымға үйленіпті, ал Мысық болса сарайдағы ең маңғаз мырзаға айналыпты. Содан бері тышқанды да сирек, оның ішінде ермек үшін ғана аулайтын болыпты.

#СказкиНаКазахскомЯзыке#ҚазақТіліндеЕртегілер#СказкиНаКазахскомЯзыке#ҚазақТіліндеЕртегілер#СказкиНаКазахскомЯзыке#ҚазақТіліндеЕртегілер",https://ertegiler.kz/story/etik-kigen-mysyk,2025-01-29
"Ханс Кристиан Андерсен

Мырзалар ауласындағы үйрек пен тауыққа арнап салынған әсем жаңа үйшікте Грета дейтін құс өсіруші әйел жападан-жалғыз құстармен бірге тұратын. Бұл үйшік мырзаның қамал сияқтандырып айнала op қазып, оған аспа көпір салып, маңдайшасын кереге бастандырып оюлап тастаған көне үйінің орнында бой көтерген еді. Ал оның нақ түбі қалың тоғай. Бір кездерде тап осы жерден сонау көлге дейін ұласқан бау болыпты, қазір оның да орны ми батпаққа айналған. Не заманнан бері өсіп тұрған нән ағаштың үстінде топ-топ қарға, ұзақ пен қаратаған у-ду болып, айналып ұшады. Бұларды қанша атса да, көбеймесе азаятын емес. Олардың даусы тіпті, құс қораның ішінде де естіліп жатты. Ал бұл кезде құс қорада қарт Грета отыр еді. Оның аяғындағы ағаш кебісіне-үйректің балапандары өрмелеп жүр. Құс өсіруші Грета мұндағы әр мекиен, әр үйректі жұмыртқаны жарып шыққан күнінен біледі. Ол мына мекиендері мен үйректерін, оларға арнап салынған сәнді үйшігін мақтаныш ететін. Оның бөлмесі дәйім мұнтаздай таза тұратын, өйткені құс қораның қожасы әйел соны талап ететін, ол мұнда өзінің аты шулы маңғаз меймандарын жиі-жиі ертіп келіп, оларға өзі айтқандай «мекиен-үйрек қазармасын» көрсететін еді.

Гретаның бөлмесінде киім шкафы да, кресло, тіпті комод та тұратын. Ал оның үстінде жалтыратып сүртілген мыс тақтайша жататын. Оған «Груббе» деген жалғыз ауыз сөз ойылып жазылған. Бұл баяғы бір заманда осы мырзалар үйін мекен еткен байырғы дворян тұқымының аты. Мыс тақтайшаны осы жерді қазып жатқанда тауып алыпты. Пономарьдың айтуына қарағанда, көненің көзі дегеннен басқа бұл мыс табақшаның көк тиындық құны жоқ. Пономарь бұл өңірдің тау-тасының барлық сырын бес саусағындай біледі. Мұны ол кітаптардан оқып алған. Тап қазір столының үстінде де неше түрлі жазулы қағаз жатыр. Пономарь сондай көзі қарақты жан еді. Бірақ сөйтсе де осы қарғалардың ішіндегі бір кәрі қарға одан да көп білетін де, сол білгендерін жұртқа жария етіп, өз тілінде өңеші жыртылғанша айқайлап айтып жүретін. Ал оның өз тілі деп отырғанымыз қарға тілі болғандықтан Пономарь қаншама білімді дегенмен қарғаның тілін ұқпай-ақ қойды.
Жазғы тұнық кештерде батпақты жерді түгел тұмшалап алатын қалың тұман бейне көл суы қатты көтеріліп қарға, құзғын мен ұзақ қонақтайтын қураған ағаштарды да көміп кеткендей әсер қалдыратын. Бұл жер Груббе сері мекен еткен жылдарда да және қабырғаларын қалың қып кірпіштен өрген көне үй бұзылмай тұрған кезде де тап осылай болған. Ол кезде иттерді өте ұзын шынжырға байлап қоятын да олар кейде жүгірген күйі тіпті қақпадан да шығып кететін. Мұнарадан мырзаның үйіне дейін тас төселген алаңқай жататын. Үйдің терезелері сығырайған кіп-кішкене шынысы да алақандай ғана. Тіпті би өткізілетін үлкен залдың терезелері де сондай еді. Залда күні бүгінге дейін көне барабан жатса да, онсыз музыка ойналмайтыны белгілі болса да, Груббелер әулетінің соңғы тұяғының тұсында ол жерде қашан би болғанын ешкім дәл айтып бере алмады. Бір шебер қолдан шыққан оюлы шкаф та осында. Онда сирек ұшырасатын гүлдердің баданасы сақтаулы. Өйткені Груббе ханым бағбандыққа әуес адам, ағаш отырғызып, не қилы көкөніс егеді. Ал күйеуі аңға шығып қасқыр, қабан атқанға құмар. Және ылғи Мария дейтін кішкентай қызын ертіп алады. Ол бес жасында-ақ атқа нық отырып, тостағандай қара көздерін төңкеріп, төңірекке жіті қарайтын. Әкесі мырзаларды көріп тамашалау үшін андыздап жүгіріп келетін кедей балаларын аластап қу десе-дағы қыздың өз қолына шыбыртқы алып, ит қуалағанды жақсы көретін.
Мырзаның усадьбасымен іргелес орналасқан жер кепеде тұратын шаруаның Мариямен құрдас Серен дейтін баласы бар еді. Оның бір кереметі ағашқа өрмелеуге шебер. Сондықтан да Мария оны үнемі құс ұясын алып түс деп көп жұмсайтын. Бір жолы ірілеу біреуі оның қабағын шоқып алғанда, тіпті қаны бұрқ ете қалды. Жұрт көзін ағызып жібермеді ме екен деп қатты шошынып еді, бірақ, әйтеуір, бәрі жақсылықпен бітті. Мария Груббе баланы «менің Серенім» деп атайтын, бұл кедей ұлы үшін аз олжа емес-ті. Мұның бірде Сереннің кедей әкесі Ионға пайдасы да тиді. Күндердің күнінде ол бір ағаттық жасай қояды да, айыбы үшін аулада тұрған төрт аяқты тақтайды ат қылып мінуге мәжбүр болады. Аттың арқалығының орнына қырынан жалғыз тақтай қағылған. Міне, Ион осы тақтай атқа жайдақ мінді. Тақсіретін тартсын деп салбыраған екі аяғына кірпіш байлап қояды. Жаны қиналған шаруа қабағын тыржита түседі. Мұны көрген Серен жылап, әкеме арашашы болшы деп кішкентай Марияға жалына береді. Қыз Ионды дереу босатуға жарлық етеді. Бірақ сөзін ешкім тыңдай қоймаған соң ыза болған қыз жер тебініп тұрып әкесінің жеңін жұлқи береді. Қатты тартқыласа керек, әкесінің жеңі жыртылып кетеді. Мария өмірінде бетінен қайтпайтын және айтқанын орындатпай тынбайтын. Сөйтіп Ионды босатып жібереді. Сол сәтте олардың қасына Груббе ханым келеді де, қызының басынан сипап, бетіне мейірлене қарайды. Бірақ Мария шешесінің неге олай жасағанын түсіне алмады. Оған шешесімен бірге серуендегеннен гөрі аңшы иттерге бару көбірек ұнайтын. Сондықтан шешесі төмендегі бауға жалғыз өзі кетті. Ондағы көлде су астында өсетін ақ гүл су лаласы, шешек атып тұратын; ал су бетінде қамыс пен ақ қанат гүлдер жайқалып тұрар еді. Үлбіреген гүлдерге Груббе ханымның мүлде әуесі кетті.
— Қандай ғажап! – деді ол. Бауда ханым өз қолымен отырғызған және ол кезде сирек кездесетін ағаш өсіп тұрған. Ол қанды шамшат деп аталатын, әрі өзге ағаштардың арасында бөлекше көрінетін жапырағы мүлде қызыл қоңыр ағаш еді. Қанды шамшат ыстық күн көзінде ғана солай көрінетін, ал көлеңкеде басқа ағаштар сияқты жасыл түске боялып, бар артықшылығынан айрылып қалатын. Көкпен таласқан талшын ағашына, бұта мен бойшаңдау шөпке мың-мың құс ұя салатын. Құстар бейне бау ішінің қауіпсіз екенін, мұнда оларға ешкім де мылтық кеземейтінін білетін сияқты. Бірақ «жер астынан жік шықты...» дегендей кішкентай Мария мен Серен деген шықты. Ал біз оның ағашқа жақсы өрмелейтінін, құстың ұясын бұзып, олардың жұмыртқасы мен әлі қанаты қатаймаған сары ауыз үрпек бас балапандарын алып кететінін білеміз. Зәресі кетіп, азан-қазан болған ірілі-ұсақты құстар ию-қиқу болады. Шөпте отырған қызғыш құс шыж-быж болса, еңселі ағаштардың ұшар басына қонып алған қарға, қаратаған, ұзақтар жағы сембей байбалам салады. Осы тектес қауырсын қанаттылар тап күні бүгінге дейін солай қарқылдайды.
— Сендер осы не істеп жүрсіңдер, балалар?! – деп азар да безер болды жуас ханым. Құдайдан үміттерің бар ма өздеріңнің! Серен қысылып қалды, ал игі жақсы қыз әуелде именіп төмен қарағандай еді, бірақ со мезет:
— Әкей рұқсат берген! – деп дүңк ете қалды.
— Құриық бұл жерден! Жоғалайық! – деп айқай салған үлкен-үлкен қара құстар сол замат қарасын жоғалтты. Бірақ олар ертеңіне-ақ қайтып келді. Өйткені олардың үйі осы жер ғой. Ал моп-момын қой аузынан шөп алмайтын ханым үйінде ұзақ өмір сүре алмады. Оны құдайдың өзі алып кетті. Ол жақ ханым үшін мына усадьбадан да жайлырақ болса керек. Оның мүрдесін шіркеуге алып бара жатқанда қоңыраулар күңіреніп зар қақты, ал кедейлердің көзіне жас толды. Себебі ол кедейлерге сондай қайырымды еді. Ханым қайтыс болғалы бері ол отырғызған бау-бақшаға қамқорлық жасап, көз қырын салатын кісі болмаған соң, баудың да базары тарқап қалған. Айтушылар Груббе мырза мінезі қиын адам дейтін, бірақ қызы шынашақтай болғанымен оны райынан қайтара білетін. Әкесін ебін тауып күлдіріп, дегенін істететін. Ол он екіде еді, өзі бойшаң, күшті болып өскен қыз қап-қара көзін тайсақтамай кісіге тік қадай қарайтын. Ер-азаматтар сияқты атқа салт мініп, құралайды көзге атқан мергендер тәрізді мылтық ататын. Сол тұста бұл өлкеге мәртебелі меймандар, елдің ен бетке ұстар адамы жас король мен оның өкіл ағасы және айрылмас адам досы Ульрик Фредерик Гюльденлеве сап ете қалды. Олар қабан аулап, Груббе мырзаның иелігінде бірер күн қонақ болып қайту үшін келіпті. Гюльденлеве дастарқан басында Мария Груббемен қатар отырды. Ол қызды басынан қапсыра құшақтап алып, бейне қарындасы секілді сүйіп алды. Ал қыз оның ерніне шарт еткізіп салып қалды да, оны өлердей жек көретінін айтты. Мұны көрген жұрт бір жарасымды әзіл-оспақ естігендей жамырай күлді. Қыздың сөзі, шындығында да, оның көкейінен шықты ма кім білсін, арада бес жыл өтіп Мария он жетіге толғанда қолында грамотасы бар шабарман келді. Гюльден-леве мырза асыл текті қыздың өзіне қалыңдық болуын қалайтынын білдіріпті.
— Ол бүкіл корольдіктегі ең елеулі де ерекше жігіт, – деді Груббе мырза. Тәлімситін жөнің жоқ.
— Ол маған онша ұнап тұрған жоқ, – деп жауап берді Мария Груббе. Бірақ тәлімсімеді, бүкіл корольдіктегі ен бетке ұстар адамның, корольдің он көзі болған жігіттің қолын қақпады. Күмістен істелген заттарын, жүннен тоқылған киімдері мен іш киімдерін, ас үйдің керек-жарағы, төсек, орындық заттар Копенгагенге түз түгіл теңіз арқылы жөнелтілді, ал Марияның өзі жермен жүріп отырып он күнде жетті. Әлде желі оңынан тұрмады ма, әлде мүлде жел соқпай қалды ма қыздың жасауы Копенгагенге тек төрт айдан кейін әзер келді. Бұл кезде Гюльденлеве мырзалар әлдеқашан кетіп қалған еді.
— Оның жібек төсегінде ұйықтағанша кедір-бұдыр кенептің үстінде жатқаным артық, – деді ол. Онымен бірге күймеге мініп ел аралағанша жалаң аяқ жаяу жүргенім жақсы! Ноябрь. Кісі орынға отырар кезде Орхус қаласына екі әйел келіп жетті. Ол Гюльденлеве мырзаның әйелі Мария Груббе мен оның қызметші әйелі еді. Олар Вейледен салт атпен келген еді. Ал онда Копенгагеннен кемемен жеткен. Олар Груббе мырзаның айнала тас дуалмен қоршалған усадьбасына келді. Сері қашқан қызды жақсы қабылдаған жоқ. Қызын дөрекілікпен балағаттап қарсы алса да, қоналқылық орын берді. Таңертең қара нан мен сорпа берді, бірақ оның дастарқан басындағы әңгімесі әлгі тамағындай сүйкімді бола қоймады. Әкесінің кедір мінезі енді қызына қарсы бағытталды, ал қызы мұндайды көрмеген еді. Мария да кісіге ақысын жібере қоятын жан емес-ті, ә десе мә деп тұрғанның өзі. Сондықтан әкесін де сыбағасыз қалдырған жоқ! Ол өз ерін сондайлық бір жек көріп, ызалана еске алатын. Өзінің сол үшін тым адал да адамгершілігі мол адам болғандығын, сондықтан да онымен бұдан әрі тұрғысы келмегенін айтатын. Осылайша бір жыл өтсе де, ол жыл ешқандай қуаныш әкеле қоймады. Әкесі мен қызының қатты сөзге келіп қалған кездері де болды, ал бұдан әрі не қалды? Бұл соңғы әңгіме. Жаман сөз жақсылыққа жеткізген бе? Мұның нақ қалай аяқталарын кім білсін!
— Біз екеуіміз бір шаңырақтың астында тура алмайды екенбіз! – деді ақыры әкесі. Біздің көне усадьбаға бар да, тіліңді тістеген күйі жүре бер, әйтпесе өсек-аяңның астында қаласың. Олар осылайша ажырасты. Қыз қызметшісімен бірге өзі туып-өскен, жуас та момақан ханым анасы о дүниеге аттанған ескі үйіне көшіп алды. Бұл үйде қарт малшы тұратын. Тірі жаннан бары сол ғана. Үйдің ішін әбден шаң басып, өрмекшінің торы қаптап кетіпті. Баудағы егіс те қалай болса солай өсіп тұр. Құлмақ пен шырмауық ағаштар мен бұталардың ара-арасын әбден шарттап тастапты. Шонайна мен қалақай қаптап кеткен. Қызыл шамшатты қалың шөп басып кеткендіктен жапырақтары жап-жасыл болып өзге кәдуілгі ағаштардан айырмасы болмай қалыпты. Сөйтіп ол да бар сұлулығынан айрылыпты! Алып талшын ағашының үстінде ұшып жүрген қарға, ұзақ тағанда есеп жоқ, қарақұрым. Олардың қарқылдап, у-ду болғаны сонша бір-біріне үлкен жаңалық хабар жеткізіп жатқандай. «Біздің ұямызды бұзғызып, жұмыртқамыз бен балапандарымызды ұрлайтын баяғы қыз келді! Ал оған бәрін алып беретін ұры қазір жапырақсыз қу ағашқа өрмелейді. Мұнараның ұшар басына дейін шығады, ал егер бірдемені дұрыс істемей қойса сазайын тартқызады!» десіп жатқандай. Бұл хикаяны біздің тұсымызда Пономарь көріпті. Ол мұны мүлде ұмыт қалған ескі кітаптар мен қолжазбалардан оқып алыпты. Басқа да аңыз-әңгімелермен бірге оның столында Мария Груббе жайлы хикая да сақталыпты. «Тағдыр бірде көтерсе, бірде төнкеріп тастайды, дейді ол. Мұндай әңгімені естігенде мүлде қайран қаласың!» Келіңдер, ендеше, одан әрі Мария Груббенің өмірі не болғанын біз де тыңдап көрейік. Бірақ өткен күндерде өз усадьбасында Мария Груббе отырған жердегі өзінің әсем құс қорасында тап қазір отырған құс есіруші Гретаны да естен шығармағанымыз мақұл. Тек Марияның мінезі құс өсіруші Гретаның мінез-құлқынан мүлде бөлекше еді. Қыс кетті, көктем мен жаз да өтті, жанға жайсыз ызғарлы сызды теңіз тұманы торлаған суық күз келді. Бұл усадьбадағы өмірі жалғыздықта, көңілсіз өтті. Бір күні Мария Груббе қолына мылтық алып арша өскен алаңқайға қарай беттеді. Ол қоян да, түлкі де атты, көзіне іліккен құстың бәрін атты. Мұнда Нерребектің усадьбасының белгілі дворяны Палле Дюре де талай ұшырасты. Ол да ит ертіп, мылтық атып жүрсе керек. Еңгезердей Палле Дюре Мариямен әңгімелесе қалса-ақ болды, өзінің ерліктерін айтып желпініп отыратын. Ол Эгескоу усадьбасының қожасы бұл күнде марқұм болған мырза Брюкенхюспен күш сынасқан екен. Фюн аралында өмір сүрген бұл адамның ер жүректігі жайлы күні бүгінге дейін аңыз бар. Содан көргенін істеп Палле Дюре де аңшының дауылпазын өз қақпасына шынжырмен ілдіріп қойыпты. Ол салт атпен усадьбасына еніп келе жатқанда, әлгі шынжырдан ұстап ат-матымен қоса тартылып дабыл соғады екен.

— Келіп өз көзіңізбен көріңіз, Мария ханым, Нерребектің ауасы да таза, дейтін ол. Мария оның усадьбасына келген кезде еш жерінде жазу жоқ еді. Бірақ бертініректе Нерребек шіркеуінің шырағдандарынан бұл жерді Нерребек усадьбасынан Палле Дюре мен Мария Груббенің құрбандық қылғанын оқып білуге болатын. Палле Дюре өте қайратты еді, ал спиртті ішімдікті сорғыш сияқты сіміре беретін, түбі жоқ кеспектей ғұмырында тойдым демейтін. Қорылдағанда бір үйір шошқадай азан-қазан қылатын, ал беті ылғи қызара бөртіп, тершіп жүретін.
— Азбан шошқа сықылды, арсыз, еркек мысық секілді енжар, дейтін Груббе мырзаның қызы, Палле Дюре ханым өзінің күйеуі жайлы. Паллемен бірге тұру оны көп ұзамай-ақ жалықтырды. Себебі бұдан олардың тіршілігі түзеле қойған жоқ. Бір жолы усадьбада жайылған дастарқанның тамағы ішусіз қалды. Палле Дюре түлкі аулап кеткен, ал ханымды қанша іздесе де таба алмай-ақ қойды. Палле Дюре содан түн жарымында бір-ақ келді. Ал Дюре ханым түнде де, тіпті ертеңіне де келмеді. Ол Нерребек усадьбасынан мүлде кеткен еді, әрі қайыр-қош айтыспай кеткен. Өңменіңнен өтетін суық жел соғып, ауа райы ылғалды, жағымсыз болып тұрды. Марияның нақ төбесінде қарқылдаған бір топ қара қарға айналып жүрді. Құс екеш сол құстардың өзі де тап Мариядай қаңғырып далада қалған жоқ еді. Мария сол замат оңтүстікке жол тартты да, жолшыбай Неметчинге соғып, асыл тастан көз салған бірнеше сақинасын пұлдады.
Содан шығысқа қарай жол тартып, артынша батысқа бет бұрды. Ол ешқандай мәнсіз, мақсатсыз күн кешіп, бүкіл тіршілік атаулымен, тіпті құдайының өзімен жауласып алды. Жаны жабырқау тартып, соншалық аянышты да әлжуаз күйге түсті. Көп ұзамай-ақ тәні де шөжіп, аяғын әзер сүйрететін шерменде болды. Жерге құлап бара жатқан Мария енді болмаса басып қала жаздаған қызғыш құс пыр етіп ұшып, безе жөнелді. Чюв, чюв! Ой, өлім келгір ұры! – деп шаңқылдады қызғыш. Қызғыш құстың осылай шаңқылдайтын әдеті. Мария өмірінде жақынының жақсысын алып қою, иемдену дегенді білген емес. Ал кішкентай қыз бала күнінде ұялардан құстың жұмыртқасы мен балапанын алғызып, ұя бұздыратыны енді есіне түсті. Марияның жатқан жерінен жағалаудағы төбелер анық көрінетін, онда балықшылар тұратын. Бірақ Марияның әл-дәрмені құрығаны сонша оған жетіп бара алмады. Жағалауда ұшып жүретін үлкен-үлкен ақ шағалалар оның үстімен айналып ұшып, үйіндегі баудың төбесінде дүмеп жататын ұзақ қарға қара тағандар сияқты улап-шулап жүр. Құстар оған тым жақындап төмен ұшады. Оның көзіне әлгі ақ шағалалар енді қимайыдай қап-қара сияқтанып кетті, бейне түн болғандай көзі қарауытты. Есін жиған кезде өзін біреудің көтеріп келе жатқанын сезді. Ол ұзын бойлы, күшті де жап-жас бір жігіттің қолында еді. Ол жігіттің сақал жауып кекен бетіне қарады, қабағында тыртығы бар екен. Онысы қасын екі жарып тұр. Ол бақытсыз әйелді шағын кемеге алып келді, ал бұл адамгершілігі үшін шкиперден ғайбат сөз естіді. Ертеңіне әлгі шағын кеме желкенін көтеріп, теңізге шығып кетті. Мария Груббенің жағалауға қайтпағанына қарағанда, ол да жүзіп кетсе керек. Бірақ ол қайтып келген жоқ па! Келуін келді-ау, тек қашан және қайда келді, мәселе сонда ғой. Мұның анық-қанығын Пономарь білер еді.
Осы бір ерекше хикаяны оның өзі емес ойлап тапқан, сендер де біздер де оқуымызға болатын бір ескі кітаптан оқып, ақиқатына көз жеткізген. Ол өзі өмір сүрген ғасыры мен сол заманның адамдарын көз алдымызда бейне тірі жандай ап-анық елестететін. Қаншама ғаламат кітаптар мен ішегің түйілетін комедиялар жазған Дания жазушысы Людвиг Хольберг Мария Груббе туралы хаттарында тағдыр өзін онымен қай жерде, өмірдің қай соқпағында тоғыстырғанын жазған еді. Бұл хикая құлақ түруге лайық хикая. Ал мұны тыңдай отырып, біз өзінің құс қорасында баз баяғы күйінде көңілді де баршаға разы отырған құс өсіруші Гретаны да ұмытып кетпейік. Сөйтіп шағын кеме желкенін көтерді де, ашық теңізге жүзіп кетті. Онымен бірге Мария Груббе де кете барсын. Бұл әңгімені біз де осымен доғара тұрайық. Арада талай-талай жылдар өтті. Жылжып 1711 жыл да жетті. Копенгагенді оба ауруы жайлады. Дания падишасы туған елі Германияға қашты, өз астанасынан король де безді. Қойшы, әйтеуір, шамасы келген жан қаладан түгел босып кетті. Копенгагеннен тіптен студенттер де қашпақшы еді. Ең ақырында, Регенсеннің қасындағы Борхов коллегиясы дейтінде өзгелерден кешеуілдеп қалған соңғы студент те қашуға бет алды. Көйлек-көншектен гөрі кітап, жазбаларын көбірек сықап алған ранец арқалаған бұл ол түнгі сағат екіде қала көшесіне шықты.
 Қаланы ыбылыс, суық тұман бүркеп тұрған. Төңіректе тірі жан жоқ. Айнала барлық қақпалар мен аулаларға крест соғылыпты. Бұл үйлер не індет жайлаған үйлер, немесе адамдары түгел қырылып қалған. Неғұрлым кең де бұраланы мол Чедманнергаде көшесі де қаңырап тұрды. Жұмыр мұнарадан король сарайына алып баратын көше ол кезде осылай аталатын. Оның тап қасымен өлгендер тиелген үлкен арбалар етіп жатыр. Арбакеш қамшысын шартылдатқан сайын аттар да алаөкпе болып шабады. Жас студент спиртке малынған сорғыш салынған жез қобдишаны мұрнына тақап, өткір иісті ұзақ иіскеді. Шолақ көшелердің біріндегі үй астынан қала тұрғындарының қатты айқайлап салған әні, қарқылдаған ерсі күлкісі естіледі. Түнді тынымсыз өткізген бұл жандар оба індетінің анталап тұрғанын, оның көзді ашып-жұмғанша-ақ өзгелермен бірге сені де анау өлік таситын арбаға теңдей салатынын еске алмауға тырысқандар еді. Студент Сарай көпірі жанындағы айлаққа қарай бет алды. Онда бірнеше шағын кеме қаңтарулы тұратын. Соның біреуі оба қапталған қаладан тезірек қашу үшін зәкірін көтеріп жатты.
— Егер тәңір жәрдемдесіп тірі болсақ, желіміз оңынан тұрса. Гренсундтегі Фальстерге жетерміз, деген шкипер өзімен бірге жолға шығуға бекінген студенттің атын сұрады.
— Людвиг Хольберг! – деді студент. Ол жолы бұл есімнің өзге де кісі аттарынан түк айырмашылығы жоқ еді, ал қазір ол Даниядағы ең даңқты есімдердің бірі. Ол кезде Хольберг өрімдей жас, ешкім танымайтын студент болатын. Шағын көше сарайдың қасымен өтіп, ашық теңізге шыққанда, әлі таң бозарған жоқ-тын. Аздап жел тұрып, желкенді кере түсті. Жас студент бетін желге беріп отырды да, қалғып кетті, бірақ оның мұнысы дұрыс болмады. Үшінші күні таңертең шағын кеме Фальстерге жетіп, зәкір тастады.
— Сіз арзандау ақы алып пәтерге жіберетін үйді білмейсіз бе? – деді Хольберг кемешіге. 

— Сірә, сіздің Буррехюс өткеліндегі паромшы әйелге барып жолыққаныңыз жөн болар, – деп жауап берді шкипер. Көңілінен шығу үшін оны Серен Серенсен Меллер ана деп атағанын мақұл. Бірақ алайда абайла, әйтпесе ол кісінің қылт ете қалуы киын емес. Күйеуін бір қаскүнемдігі үшін қамауға алған, паромды өзі жүргізеді, өзінің қолдары абажадай. Студент ранецін арқалап алды да, паромшы қайдасың деп тартып отырды. Есік ілінбепті, оп-оңай ашылды да, еденіне тас төселген бөлмеге енді. Онда үстінде мал терісінен тігілген үлкен төсек жапқыш жатқан енді сәкі бірден көзге түсті. Сәкіге аяғынан байлап қойған ұябасар ақ тауық су құйып қойған ыдысты аударып тастады да, еденді су жауып кетті. Аспа бесікте жатқан нәрестені есептемесек бұл бөлмеде де, келесі бөлмеде де тірі жан жоқ еді. Бірақ паром көрінген бойда-ақ, оның үстінде отырған адам да көзге шалынды. Оның бүркемелі кең плащын басынан аяғына дейін қымтанып алғаны сонша, отырған кісінің әйел екенін немесе еркек екенін ажыратудың өзі қиын. Паром жағаға жетіп тоқтады. Іле бөлмеге әлі де әрі таймаған сымбатты әйел келіп кірді. Қара қастың астындағы қара көздері тәкаппарлана қарайды. Паромшы Серен ана дегені осы кісі еді. Ал ұзақ қарға мен қара таған сияқты құстар оны көре қалса басқаша, бізге едәуір таныс атын айтар еді. Ол тұнжырап қарап, сараң сөйлесе де студентке келісімін берді. Копенгагендегі індет басылғанша осы үйде бой тасалай тұруына рұқсат етті. Паромшының күзет үйіне жақын қалашықтан әр күні әрқилы адам келіп кетіп жүрді. Сиверт Таможняшымен бірге Франц Пышақшы да келетін. Олар бұл үйден бір-бір сапты аяқ сыра ішіп алатын да, жас студентпен әңгіме-дүкен құратын. Ол жағдайды ұға қоятын жан еді. Олардың айтуына қарағанда өз ісін білетін грекше, латынша оқи алатын, барша ілім атаулыдан хабардар еді.
— Неғұрлым аз білсең, өмірге де соғұрлым жанасымды, оңайырақ өмір сүресің, – деп ескертті бірде Серен ана.
— Сізге ауырлау соғып жүр ғой! – деп қалды тағы бірде өзі кір жуып әрі отын жарып жатқанын көрген Хольберг.
— Не істеймін десем де өзім білем! – деді әйел.
— Сонда сіз кішкентай күніңізден бері осылай өліп-өшіп еңбек етіп келемісіз?
— Міне, қолыма қарап-ақ ұқпайсыз ба? – деді ол кіп-кішкентай шымыр қолдарын көрсетіп. Рас, саусақтарының тырнақтары мүжіліп, сүйкімі қаша бастаған екен. Білгіш болсаңыз қолыма қарап біле қойыңыз. Сіз кісінің ішіндегісін білесіз ғой! Жаңа жыл мерекесі алдында боран соғып, аяз күшейді. Бейне баршаның бетіне патша ағзамның арағын шашқысы келгендей жел де долдана түсті. Бірақ Серен ананы бұл да шошыта алар емес, плащын мықтап қымтап жамылып алады да, бүркенішін милықтата киіп отыра береді. Күзет үйі тал түсте-ақ мүлдем күңгірттеніп, қараңғылық басты. Ошаққа шөпшек, шымтезек тастап қойды да, шұлығын ұлтандауға кірісті. Себебі бұл аралда етікшілік етер тірі жан жоқ-тын. Кешқұрым бұрынғысындай емес, мүлде сөзуарланып кетті де, күйеуі жайлы әңгіме қозғады.
— Ол Драгерден келген бір шкиперді жазатайым өлтіріп қойды да, Хольмде қолы кісендеулі күйде үш жыл каторгалық жұмыс істеуге кесілді. Ол қарапайым ғана теңізші еді, яғни қол ұшын берер ешкімі жоқ. Демек, бәрі де заң бойынша, заң талабына сай аяқталды. 
— Заң барша үшін бірдей, ақсүйектер үшін де солай, – деп наразылығын білдірді Хольберг.
 — Сіздіңше солай шығар! – деді де Серен ана отқа қадалған күйі үндемей қалды. Сәлден соң әңгімені өзі жалғады. Ал сіз қай Люкке жайлы не білесіз? Оның өзіне қарасты шіркеулердің бірін бұзу жөнінде қалай бұйрық бергенін естіп пе едіңіз? Ендеше, тыңдаңыз. Бұл қылығы үшін шіркеу кафедрасынан пастор Маде оған айтпағанды айтты. Сол сол-ақ екен, Люкке пастордың қолына кісен салдырып сотқа береді де, өз әмірімен басын кесу жөнінде үкім шығартады. Сөйтіп Маде мырзаның басын сол бойда-ақ қағып алады. Ал мұны жазатайым өлтірді дей алмайсыз. Бұл сорақылық. Ал қай Люкке сол баз баяғыша құсша самғаған еркін өмір кешуде.
 — Ол кез бен қазіргіні салыстыруға болмайды, – деді Хольберг. Оның есесіне қазір бәрі басқаша болып отыр ғой.
— Мұндай ертегіңді кем ақыл, кещелерге айтарсың! – деді Серен ана. Ол орнынан тұрды да, нәрестесі, өзінің айтуынша қыз бала жатқан көрші қонақ бөлмесіне кетті. Үй иесі мен әйел бөлме ішін жиыстырып, нәрестесін дұрыстап жатқызды. Студентке сәкіге төсек салды да, көрпесін соған берді. Өзі Норвегияда туып-өссе де, Хольберг әйелден бұрын жаурады. Жаңа жылдың алғашқы күні сондай бір шуақты да жарық болды. Аяздың қаттылығы сонша, жауған қар мүлдем қатып, сіресіп қалды. Бейне мұздақ сияқты үстімен жүре беруге болатын. Түске салым қала қоңыраулары күмбір қақты. Студент Хольберг икемсіздеу жүн плащқа оранып алды да, қалаға баруға қамданды. Буррехюс өткелінің үстінде ұзақ қарға, қара таған айналып ұшып, ың-жың болып жатты. Олардың у-шуы тіпті қоңыраудың даусын да есіттірмей кетеді. Серен ана үйінен шықты да, жез қазанын қарға толтырды. Кейінірек оны ерітіп, ауыз су жасамақ. Сосын тас төбесінде айналып ұшып жүрген құстарға көзі түсіп еді, бірдеме есіне оралып, ойланып тұрып қалды. Студент Хольберг шіркеуге бет алды. Жол қала қақпасының жанында тұрған Сиверт таможняшының үйінің қасымен өтетін. Қайтар жолында оны зімбір мен женте қосылған шалап іш деп шақырған. Ол жерде Серен ана жайлы сөз болды. Таможняшы ол әйел жөнінде мандырымды ештеме білмейтін және одан артығырақ білетіндер де көп емес-ті. Оның бар білетіні ол бұл жерлік емес, яғни фальстерлік емес. Бағы бір кезде молшылық өмір кешкен жан екені байқалады. Ал күйеуі жай теңізші, қызбалау болса керек, Драгерден келген бір шкиперді атып тастаған.
— Ол өзінің бәйбішесін де түймештейді де жатады. Ал ол әйел сөйтсе де оны қорғаштаумен әлек. 
— Мен болсам ондай қылығына көнбес едім, – деді таможняшының әйелі. Мен де оңай адам емеспін! Менің әкем корольдің шұлық тоқушысы болған. 
— Оның есесіне Сіз король чиновнигінің зайыбысыз, – деп Хольберг бипаз қашқақтады. Сөйтіп Жаңа жылдық кеш те жетті. Жаңа жылдық кеш Иисус нәрестеге табынуға келген Шығыстың үш патшасын еске алу ретінде мерекеленеді. Серен ана Хольбергтің алдына «үш патша шырағданын» қойды да тұтатты. Яғни, былайша айтқанда, майдан құйып жасалған шырағданның үш тұқылын қойды. 
— Әр еріңізге бір-бір шырақтан жақтыңыз ба? – деді Хольберг.
— Әр еріңе дейсің бе? Әйел оған көзін алмай қадалып, қайталап сұрады.
— Иә, Шығыстың дана үш азаматының әрқайсысына ма?! – деп жіктеп берді Хольберг.
— Ә, солай де! – деді де, әйел ұзақ үнсіз қалды. Бірақ бұл бір мерекелі кеште студент оның бірсыпыра сырына қанықты. 
— Сіз тиген күйеуіңізді шын жақсы көресіз бе? – деді Хольберг Серен анаға. Ал жұрттың айтуына қарағанда, ол сізді күн сайын жәбірлейтін көрінеді ғой.
— Онда жұрттың шаруасы қанша! – деді ол. Егер мені бала күнімде солай ұрғанда, бәлкім, пайдасы да тиер ме еді, ал қазір бұл, сірә, істеген күнәларым үшін тартқан жазам шығар! Ал оның маған қаншама жақсылық жасағанын бір ғана мен білемін, – деп ол бойын түзеп алды. Пана болар тұлдыры жоқ қу медиен далада сырқат, әл-дәрменсіз құлап жатқанымда қарға мен құзғын айналдырмаса кім қарады маған?! Сондай халде жатқанымда алақанына салып, шағын кемесіне алып барған сол еді. Бұл олжасы үшін қожасынан дөрекілік көрді, балағат естіді. Мен анау айтқандай әлжуаз кісі емеспін, сауығып кеттім. Әркімнің өз әдеті бар, Серен де солай. Көтерем атқа жүгеніне қарап сын айтпайды. Корольдің қол астындағы барлық жұртының ішіндегі ең сыпайыгершілігі зор, ен әйгілісі атанғандардан гөрі мұнымен өткізген өмірім әлдеқайда әсерлі болды. Мен корольдің шешесінің бөле ағасы, мұрагері Гюльденлевеге күйеуге шықтым ғой. Содан соң Палле Дюреге тидім. Екеуінің де өз ерекшеліктері бар-ды, әркімнің жөні басқа, мен де сондаймын! Көп мылжыңдап кеттім бе, есесіне сіз бәрін де естіп білдіңіз. Осыны айтты да, бөлмеден шығып кетті. Бұл Мария Груббе еді. Ол тағдыр тақсіретін көп-ақ тартты. Шығыстың үш патшасының мұндай мерекелерін көп көре алмады. Хольбергтың жазуына қарағанда ол 1716 жылдың маусымында қайтыс болыпты. Бірақ Серен ана табытта жатқанда Буррехюс өткелінің тас төбесінде дөй-дөй қап-қара құстар топ-топ болып айнала ұшып жүргенін ол жазбапты, бірақ ол мұны қайдан білсін. Олар бейне жерлеу рәсімі бойынша тыныштық сақтау қажеттігін түсінгендей үнсіз ұшты. Олар Серен ананың мүрдесін жерге көмген бойда ғайып болды. Бірақ нақ сол кеште Ютландиядағы көне усадьбаның үстінде ұшқан қарға, ұзақ қара тағанда қисап болмады. Олар жамырай шулап жатты. Әлде құстардың жұмыртқасы мен әлі қанаттанбаған үпелек балапандарын алып ұясын бұзған, бұл күнде Король аралы Хольмде кісендеулі зар шегіп отырған шаруа баласы жайлы айтпақшы болды ма, жоқ әлде өз ғұмырын Гренеунд түбінде паромшылықпен тамамдаған зиялы бәйбіше жайын жеткізбекші болды ма, әйтеуір, бәрі де тап бір жаналық хабар айтып жеткізуге асыққандай.
 — Қарр, қарр! Ғаж-жап! Ғаж-жап! – деп шулады олар. Ал ескі замокты бұзған кезде енді олардың үрім бұтағы тап солай:
— Қарр, қарр! Ғаж-жап! Ғаж-жап! – деп шулады. Олардың күні бүгін де жағы семген жоқ. Тек басқа айтары болмай жүр, – деп аяқтады бұл хикаяны Пономарь. Груббелердің тұқымы құрыды да, олардың үй-жайын бұзып тастады. Ал оның орнында қазір төбесіне алтын жалатқан желбағдар ілінген әсем құс қорасы тұр. Онда қарт құс өсіруші Грета отыр. Ол өзінің әдемі баспанасына қанша қараса да көзі бір тойған емес! Егер мұнда келмегенде өмірі ғибадатханада өтер еді. Оның төбе жағында көгершін уілдесе, төңірегінде күрке тауық құрқылдап, үйрек барқылдайды.
— Оны тірі жан білмейді! – дейді құстар. Ол тексіз. Оны мұнда аяушылықпен ғана тұрғызып жүр. Оның әкесі де, шешесі де жоқ, біз тәрізді балапан да өсірмейді. Сөйтсе де Гретаның да туыстары бар еді. Тек оны Гретаның өзі білмейтін. Неше түрлі жазбалары бар қағаз жинап жүрсе де мұны Пономарь да білмейтін. Бірақ Гретаның бабаларын бір көрі қарға білетін, өзгелерге сол айтып берді. Ол құс өсіруші Гретаның шешесі мен әжесі болғанын өз анасынан, әжесінен естісе керек. Оның әжесі кішкентай күнінде көпір арқылы салт атпен шауып өтіп, дүниедегі барлық құстың ұясының да, бар әлемнің қожасы бір өзі сияқтанып төңірегіне мұрнын шүйіріп қарайтынын біз де ұмытқанымыз жоқ, сендер мен біздің де есімізде. Біз оны жағалаудағы төбелерге тақау жердегі аршалы алаңқайдан, сосын Буррехюс өткелінен көргенбіз. Оның немересі, яғни сол тұқымнан қалған соңғы тұяқ сонау бір замандарда көне усадьба тұрған, қап-қара жабайы құстары шулаған жерге, үйіне қайтып келді. Бірақ ол қолға үйренген үй құстарымен бірге отырды. Бұл құстарды ол да біледі, мұны құстары да таниды. Құс өсіруші Гретаның енді өмірден күтері де жоқ еді, асарын асап, жасарын жасаған, қазір өліп кетсе де өкінбейтін. Қарр, қарр! – деп айқайлайтын қарғалар. Күндердің күнінде құс өсіруші Гретаны да табытқа салып, көрге көмеді. Ал қайда көмілгенін әлі тірі жүрсе сол кәрі қарға ғана білуі мүмкін. Сөйтіп ескі усадьбаның, байырғы дворяндар тұқымының тарихын және құс өсіруші Гретаның барлық ата-бабасын біз де біліп алдық.",https://ertegiler.kz/story/qus-osirushi-greatanyn-babalary,2025-01-29
"Ertegiler.kz

Баяғы заманда, Сарыарқаның кең даласында, алтын түстес таулар мен жасыл ормандар арасында Қазақ елі мекендеген екен. Бұл елдің халқы батыр да дана, әділ де қайырымды болыпты. Бір күні елдің ең ақылды ақсақалы түс көреді. Түсінде оған ақ боз ат мінген, алтын сауыт киген бір жас жігіт көрініпті. Жігіттің шапаны күн сәулесіндей жарқырап, басындағы алтын дулығасы алты қырлы жұлдыздай жалтырапты.
Ақсақал осы түсті елдің ханына баяндапты. Хан бұл түстің киелі екенін біліп, елдің барлық батырларын жинап, осы жігітті іздеуге аттандырады. Батырлар елдің түкпір-түкпірін аралап, таулар мен өзендерді кесіп өтіп, ақыры бір құпиялы үңгірге жетеді. Үңгірдің ішінде алтыннан жасалған арқар мүсіні мен алтын сауыт жатыр екен. Бұл сол жігіттің сауыт-сайманы екеніне батырлар күмәнданбайды.
Батырлар алтын сауытты ханға алып келеді. Хан оны көріп, осы алтын сауыттың иесі қазақ елінің болашағын қорғап, елдің тәуелсіздігін сақтайды деп ойлайды. Бірақ алтын сауыттың иесі кім екенін ешкім білмейді.
Күндердің күнінде ханның жалғыз ұлы, Аян есімді жас батыр, түсінде әлгі алтын сауытты киіп алып, жауға қарсы күресіп жүргенін көреді. Таңертең Аян түсін әкесіне айтып береді. Хан ұлының түсі де киелі екенін сезеді де, оған алтын сауытты беріп, батасын береді.
Сол күні Аян алтын сауытты киіп, елдің шекарасын қорғауға аттанады. Жолда оған үлкен сынақтар кездеседі. Бір күні ол қалың орманда жыртқыш аңдарға тап болады, бірақ алтын сауыт оны қорғап, ешқандай жарақат алмайды. Келесі күні ол терең өзеннен өтеді, бірақ алтын сауыттың арқасында суға батпайды.
Осылайша, Аян көптеген қиындықтарды жеңіп, елдің жауларын жеңіп шығады. Еліне оралғанда, халық оны Алтын Адам деп атап кетеді. Ол өмір бойы елін қорғайды, халқын сүйеді, әділ хан болып, елдің болашағын жарқын етеді.
Міне, сол Алтын Адамның даңқы ғасырлар бойы сақталып, Қазақ елінің ұлы мұрасына айналады. Алтын Адамның ерлігі мен адалдығы ұрпақтан-ұрпаққа аңыз болып тарайды, ал оның алтын сауыт-сайманы елдің тарихының бір белгісі ретінде сақталады.
Осылайша, Алтын Адам қазақ халқының символына айналып, ертеден келе жатқан батырлықтың, әділдіктің және патриоттықтың үлгісі болып қала береді.
Бұл сурет пен оған қатысты әңгіме толығымен ойдан шығарылған. Ертегі мен сурет Алтын Адамның тарихи маңыздылығын және Қазақ елінің мәдениетін бейнелеу мақсатында жасалды. Олар нақты тарихи фактілерге негізделмеген, тек шығармашылық қиялдың нәтижесі болып табылады.",https://ertegiler.kz/story/golden-man-tale,2025-01-29
"Қазақ халқының ұлттық ертегілері

Бұрынғы өткен заманда бір қара орманға жолбарыс патша болыпты. Зорлықшылдығы сонша — өзіне кездескен аңды тарпа бас салып жей береді екен. Сөйтіп, орман ішін қан қақсатыпты. Содан аң біткен үрейден өлетін халге жетіпті. Ақырында барлық аң бас қосып, кеңес құрыпты.
— Жолбарыс көзі шалған аңды қылғып салып жүр. Тіршілігіміздің берекесі кетті. Соған тыйым салатын бір амал табуымыз керек. Осылайша ақылдаса келіп, аңдар жолбарысқа елші жіберуді ұйғарысады. Елшілікке кімнің баруы керек екені жөнінде бәрі бір ауыздан:
— Қуа қалса, тасқа шығып кетерсің, тас сенің табаныңа балшықтай жабысады, – деп, тауешкіні жұмсапты. Тауешкі көпшіліктің айтқанынан шыға алмапты. Қалың жыныста жатқан жолбарыстың қасына үрейлене-үрейлене зорға жетеді де елшілік міндетін өтей келгенін айтып, аңдардың өз патшасына шағатын мұңы мен арызын баяндай бастапты.
 — О, алдияр тақсыр! Осы орманның барлық аңдары бас қосып, мәслихат өткізеді.
— Ол не қылған мәслихат? – деп сұрайды самарқау түрмен керіліп-созылып жатқан жолбарыс. 
— Аңдардың қалауы былай, – дейді тауешкі түсіндіруге ынтығып, – осы уақытқа дейін патшамыздың өзі тамақ тауып жеу үшін орман кезіп, табанынан таусылып жүрді. Соны елемегеніміз ұят болды. Енді біз патшамызды сол азаптан құтқаруымыз керек. Бұдан былай патша жейтін жемді өзіміз алып барып беріп тұрайық деп ұйғарысты. Сол хабарды жеткіз деп, мені жіберіп еді.
 — Иә, сонан соң… – дейді жолбарыс сызданып. Тауешкі сөзін соза түседі:
— Ормандағы аңдар өзінің кезегі жеткенде, сенің алдыңа өзі келіп тұратын болды. Сөйтіп, сен енді орман кезіп, әуреге түспейсің. Міне, саған аңдардың айтары.
 — Бұларың табылған ақыл екен. Жарайды, мен де көндім, – деп, жолбарыс басын шұлғыпты. Сөйтіп, осы уәде бойынша аңдар кезекпен күн сайын азықты жолбарысқа өздері жеткізіп беріп тұратын болыпты. Бір күні кезек сондағы бір ақсақ қоянға келіпті. Әлгі қоян енді қалай да ажалдан құтылудың амалын ойластыра бастайды. Содан жолбарысқа тамақ жейтін уағын өткізіп жіберіп, әдейі кешігіп келеді. Қоянды көре сала:
— Неге сонша кешіктің, аштықтан өзегім өртенді ғой! – деп ақырады жолбарыс.
— Алдияр тақсыр, сені сонша тостырып қоятын менде қандай құдірет болушы еді, – дейді қоян безектеп.
— Түр-тұрпатым мынау: аузың толып асай да алмайсың. Патшамыздың бір күндік азығына жарамаған сорлы басым-ай деп өкіндім. Содан кейін бір туысқаныма барып: «Мен патшамыздың асына аздық қып тұрмын, сен де жүрші!» – деп өтініп, ертіп келе жатыр едім, орта жолға жеткенде, тақсыр, дәл өзің сияқты жолбарыс жол тосып, қалай бұлтарсақ та құтылып кетудің амалын таппадық. Сөйтіп жүріп, әлгі жолбарыс ертіп келе жатқан туысқанымды ұстап алды да парша-паршасын шығарып, жеп қойды. Өзімнің бір сирағымды мертіктірді. Соның кесірінен кешігіп қалдым, тақсыр! Мұны естігенде, ашуы қайнаған жолбарыс жатқан жерінен атып тұрыпты. 
— Ол кім, менің рыздығымды жеп, орта жолдан қол сұғып жүрген? Жүр, мені соған ертіп алып бар! – депті жолбарыс қоянға. Ақсақ қоянның да күткені осы екен. Алдына түсіп алады да ақсаңдай басып, жолбарысты қалың жыныстың бір шетіндегі құдықтың басына ертіп келеді. Сол жерге тоқтап: 
— Міне, тақсыр, әлгі жолбарыс осы құдықты мекендейді, – деп, қоян құдықтың аузын нұсқайды. Жолбарыс таяп кеп, құдыққа үңіледі. Құдық суының бетіндегі өз бейнесін көреді де:
— Әй, сен кімсің? – деп ақырады қаһарланып. Құдық ішінен өзінің даусы жаңғырып, одан бетер қаһарлы боп естіледі. Ол да айбармен ақырады:
 — Сен кімсің? Патша жолбарыс ашуға булығып, дауыл ұрғандай қалтырайды. Тісін ақсита күркірейді. Құдық ішінен де сондай айбат шегіп тұрған жауын көреді. Бұл қорлыққа шыдай алмаған патша жолбарыс қуыстағы жауын бұл маңнан қуып тастамақ боп, қарсы шауыпты. Сөйтіп, ызалана күрілдеп, құдықтың ішіне күмп беріпті. Осылайша барлық аң ақылды ақсақ қоянның тапқыр амалының арқасында азаптан, ажалдан құтылыпты.",https://ertegiler.kz/story/zholbarys-pen-koyan,2025-01-29
"Ertegiler.kz

Бір ауылдың ортасындағы кең алаңда қыстың алғашқы күндерінде балалар аққала жасапты. Аққаланы биік етіп, әдемі безендіріпті. Оның басына ескі шелекті қалпақ қылып кигізіп, мұрнын сәбізден, көздерін көмірден жасапты. Балалар оған ""Аққала"" деп ат қойып, күн сайын жанына жиналып ойнап, әңгімелер айтыпты.
Аққала өте бақытты еді. Ол балалардың күліп ойнағанын көріп, өзі де олардың қуанышына серік болды. Қыстың салқынында ол міз бақпайтын, өзін мықты сезінетін. Бірақ уақыт өте күн жылып, көктем келе бастады.
Көктем желі жылы леппен соғып, құстар қайтып келді. Ағаштар бүршік атып, күн көзі көбірек күлімсірей бастады. Бір күні Аққала көктемнің жылы лебін сезіп, алаңдап кетті. Ол өзінің ери бастайтынын сезді де, балаларға қарап:
– Достарым, менің уақытым аяқталып келеді. Мен енді ұзақ тұра алмаймын, – деді.
Балалар қайғырды, бірақ олар Аққаланы жұбатып:
– Уайымдама, Аққала! Сен біздің жүрегімізде мәңгі қаласың. Келесі қыста қайта жасап, саған ораламыз! – деді.
Аққала балаларға күлімсіреп:
– Егер мен ерісем, менің суым шөптерге нәр болып, гүлдерді өсіруге көмектеседі. Сондықтан менің кетуім жаңа өмірдің басталуына себеп болады, – деп жауап берді.
Күндер өте Аққала біртіндеп еріп, кішкентай бұлақшаға айналды. Сол бұлақша көктемнің жасыл шөбі мен гүлдерін суарып, ауылды әдемі етті.
Ал келесі қыста балалар алаңға қайта жиналып, тағы бір әдемі Аққала жасапты. Олар сол күнді еске алып:
– Аққала ешқашан жоғалмайды. Ол біздің көктемге деген алғашқы сыйлығымыз! – депті.
Мұнда Аққала табиғаттың айналымын түсініп, өмірдің жалғасуын қабылдайды. Бұл ертегі балаларға жыл мезгілдерінің маңыздылығын және әр нәрсенің өз уақыты бар екенін ұғындырады.",https://ertegiler.kz/story/akkala-men-koktem,2025-01-29
"Ertegiler.kz

Ертеде бір отбасы болған екен. Сол отбасы заманауи қаланың шетінде, шағын үйде өмір сүріпті. Әжеміз – Ақбөпе әже, әр жексенбі сайын сүйікті немерелеріне арнап бауырсақ пісіретін болған. Ол кезде әжеміздің үйі ең танымал орынға айналып, барлығы жиналып, дәмді бауырсақтан дәм тататын еді.
Бір күні әжеміз бауырсақ пісіріп жатқанда, ол әдеттен тыс үлкен және алтын түсті болып шықты. ""Ойбай, бұл бауырсақ ерекше болды ғой! Осындай әдемі, дәмді бауырсақты ешкім жеп қоймасын!"" деп әжеміз бауырсақты терезенің алдына қойып қойды.
Бірақ бауырсақ бұл ойды ұнатпады. ""Мен осында отырып шіріп қалмаймын, өмірдің не екенін өз көзіммен көремін!"" деп ойлап, ол домалап кетеді.
Бауырсақ домалап, қаланың көшелеріне шығады. Домалап бара жатып, ол алдымен электросамокат тепкен қоянмен кездеседі. Қоян:
– Әй, бауырсақ! Сені жеп қойғым келіп тұр! – деп айтады.
Бірақ бауырсақ күліп:
– Жоқ, қоян досым! Мен әжемнен қашып шықтым, сенен де қашып кетемін! – деп домалай жөнеледі.
Одан кейін бауырсақ электрсамокатта тепкен түлкімен кездеседі. Түлкі:
– Сен өте дәмді көрінесің, мен сені жеп қояйын! – дейді.
Бірақ бауырсақ тағы да:
– Жоқ, түлкі! Мен әжемнен де, қояннан да қашып шықтым, сенен де қашып кетемін! – деп, әрі қарай кете барады.
Осылайша, бауырсақ өз саяхатын жалғастырып, үлкен қалаға жетеді. Онда ол түрлі мейрамханалар, заманауи ғимараттар мен адамдарды көріп, қатты таңғалады. Бірақ сол кезде қаланың ортасында тұрған үлкен экраны бар алаңға келеді. Экранда жанып тұрған бейнежарнамаларды көріп, бір сәтке тоқтап қалады.
Экранда оның өз суреті пайда болады, ал астында ""Жаңа дәмді бауырсақ – дәмі ерекше!"" деген жарнама жазылып тұрды. Бауырсақ өзінің осыншалықты танымал болғанына таңғалады.
Сол сәтте, бауырсақтың артынан біреу келіп, ақырын ғана:
– Ей, бауырсақ, сен шын мәнінде дәмді екенсің, бірақ мен сені жегім келмейді, мен сені танымал еткім келеді, – деп айтады. Бұл сөздерді айтқан заманауи сәнгер қасқыр екен.
Қасқыр бауырсаққа онлайн дүкен ашып береді, сол жерде бауырсақтар әлемнің түкпір-түкпірінен тапсырыс беріліп, үлкен атаққа ие болады. Бауырсақ өз үйіне оралып, әжесіне өзінің жетістігін айтып берді. Әжеміз немерелеріне мақтанып, күліп:
– Бауырсағым, сенің саяхатың сәтті болды, енді сен өз дәміңмен бүкіл әлемді қуанта аласың! – дейді.
Осылайша, бауырсақ өз үйіне оралып, өзі танымал болып, әжесімен бірге бақытты өмір сүріпті.
Ал сол бауырсақтың дәмін татқысы келгендер, смартфон арқылы тапсырыс беріп, үйіне алғызып алып отырады екен.",https://ertegiler.kz/story/new-kolobok-in-21-century,2025-01-29
"Қазақ халқының ұлттық ертегілері

Ертеде Алдар Көсе деген айлакер, тапқыр жігіт болыпты. Оның есімі жұртшылық арасында кеңінен танымал болған. Ол әрдайым әділдік үшін күресіп, кедей-кепшіктерге көмек көрсетіп, зұлымдықты жеңіп шығатын. Бір күні ол бір ауылға келіп, сол жерде қызықты оқиғаға тап болады.
Бір ауылда байдың мақтаншақ әрі зұлым баласы болыпты. Ол барлығына үстемдік көрсетіп, әлсіздерді мазақ етіп, жұрттың мүлкін тартып алып жүреді екен. Ауыл тұрғындары оның қорлығынан қатты шаршапты, бірақ оған қарсы тұруға батылдары жетпейді. Алдар Көсе бұл жағдайды естіп, әділдік орнату үшін сол байдың баласын жазаламақшы болады.
Алдар Көсе байдың баласын алдап, оған ескі, тозған киімін киіп, кедей болып көрінген. Ол байдың үйіне барып, өзін байлардың арасындағы ең бай адам ретінде таныстырады. Байдың баласы оны көріп, таңырқап қалады. Алдар Көсе байдың баласын өзінің байлығын көрсетуге шақырып, үлкен той жасамақшы болады.
Той кезінде Алдар Көсе байдың баласына өзі ойлап тапқан бір айламен барлық қымбат бұйымдарын, алтындарын жинап алуды ұсынады. Байдың баласы Алдар Көсенің сөзіне сеніп, барлық байлығын бір жерге жинайды. Сол сәтте Алдар Көсе сол байлықты алып, оны ауыл тұрғындарына таратып береді. Байдың баласы ештеңе түсінбей қалып, халыққа көмек берген Алдар Көсені алдай алмайтынын түсінеді.
Содан бері ауыл тұрғындары Алдар Көсенің тапқырлығын, әділдігін мадақтап, оны әрдайым естерінде сақтайды. Ал Алдар Көсе болса, өз жолын жалғастырып, әрдайым әділдік үшін күресіп, зұлымдықты жеңіп шыға береді.",https://ertegiler.kz/story/aldar-zhane-baidyn-balasy,2025-01-29
"Ertegiler.kz

Ертеде бір елде Айдаһар (Айдахар) атты алып жылан өмір сүріпті. Оның бойы соншалықты ұзын әрі күшті болған, тіпті, таулар мен өзендерден де асып түсіпті. Бірақ, бұл айдаһардың бір ерекшелігі бар екен: ол адамдарды жамандықтан қорғайды, оларға тек жақсылық қана жасайды екен.
Бір күні ауылға бір сұмдық келіпті. Көктен қара бұлттар жиналып, найзағай ойнап, жауыннан кейін бір зұлым дәу пайда болыпты. Дәу бүкіл ауылды басып алып, адамдарды қорқытып, мал-мүлкін тартып алмақ болады. Ауылдың батырлары зұлым дәумен күресуге тырысады, бірақ олардың күші жетпейді. Ел-жұрт мұңайып, не істерін білмей, Алладан көмек сұрайды.
Сол кезде көк аспаннан жарқырап тұрған күндей, алыстан Айдаһар келеді. Оның көздерінен от шашылып, денесі жарқ-жұрқ етеді. Ол дәуді көріп, бірден шабуыл жасайды. Дәу айдаһардың күшін көріп, қорқа бастайды. Бірақ, дәу айлакер болып, айдаһарды алдамақ болады. Ол айдаһарға: ""Мен сенің досың болғым келеді, бірге елді билейік,"" - дейді.
Бірақ Айдаһар дәудің ниетін біледі. Ол дәуге: ""Менің міндетім - адамдарды жамандықтан қорғау, сен сияқты зұлымдарға қарсы тұру,"" - деп жауап береді. Содан кейін олар шайқасқа түседі. Айдаһар өз күшін жинап, отты аузымен дәуді жалмап, оны жеңіп шығады.
Ауыл халқы Айдаһарға алғыс айтып, оны құрметтеп, үлкен той жасайды. Ал Айдаһар болса, тыныш өмір сүріп жатқан ауылға қайта-қайта келіп, оларды қорғап, жанашыр болып тұрады. Содан бері, Айдаһар туралы ертегі ұрпақтан ұрпаққа айтылып, ел ішінде мәңгі есте қалады екен.",https://ertegiler.kz/story/aidahar,2025-01-29
"Ағайынды Гриммдер

Баяғыда бір әбден қаусап қартайған өлмелі кемпір болыпты. Ол сексенің үстіне шықса керек. Бір күні кемпір бақшаға барып, бір табақ бұршақ жинап алады да қайнатпақшы болады. «Қайнатып, қорек етейін»,— деп ойлайды.
Пешке от жағып, маздап кетсін деп, оттыққа бір уыс сабан тастайды. Сонсоң барып шөгенге бұршақ сала берген еді.
Оқиға осы арадан басталды.
Бұршақты шөгенге салып жатқанда, бір бұршақ еденге ұшып түседі.
Ұшып түсіп, сабанның жанына жантая кетеді.
Сол арада бір көмір ұшып кеп түседі.
Сабан:
Құрметті достар, қайдан келдіңдер?— дейді.
Mен пештің шықтым,— дейді көмір өйтпегенде мен құритын едім, жанып-жанып, шашылып қалатын едім.
Ал бұршақ:
Мұнда түскенім — менің де бақытым болды. Өйтпегенде басқа туысқандарым сияқты, мен де қайнап-қайнап ботқаға айналатын едім, дейді.
Сонда сабан тұрып:
Пешке түспей, мұнда жатқаныма мен де мәзбін,— дейді. 
Енді не істейміз?—деп сұрайды көмір.
Меніңше,— дейді бұршақ,— былай етсек деймін.
Жүріңдер, саяхат жасайық. Сөйтейік, сөйтейік!—дейді көмір мен сабан.
Сөйтіп, бұршақ, сабан және көмір — үшеуі сапар шегеді. Көп жер жүріп, бір кішкентай бұлақтың жағасына келеді. Бұлақ кіп-кішкентай таспадай екен, бір көпір жоқ болған соң, өту қиынға соғады. Не істеу керек?
Сабан ойлап-ойлап былай дейді: 
— Біз былай етейік: мен бұлақтың үстін кесе-көлденең жатайын, сендер көпірден өткендей менің үстімнен жүріп, өтіп кетіңдер.
Үшеуі солай етеді. Сабан бұлақтың үстіне көлденең жатып, оның үстінен ең алдымен көмір жүгіре жөнеледі. Кәдімгі көпірдің үстінен өткендей кетіп барады. Орта жолға жеткенде, құлағын түріп еді, төменде су сылдыр-сылдыр етеді. Шошып кетіп, тоқтай қалады. Судан қорқам, судан қорқам!—деп айқайлады. Айғайлап тұрғанда, астындағы сабан көмірден тұтанып, екіге бөлініп, бұлаққа түсіп кетеді. 
Көмір де оның соңынан суға күмп береді.«Батып барам, құтқарыңдар!»—деп, біраз шыңғырады да, судың түбіне батып кетеді. 
Ал бұршақ сақ екен, жағада тұрып қалады. 
Жағада тұрып, көмір мен сабанды мазақтап ал келіп күлсін ол. 
Күле, күле, күлкіден жарылып та кетеді. 
Халі мүшкіл болатын еді, бақытына орай бұлақ жағасында бір қаңғыбас тігінші отырса керек. 
Тігінші инеге жіпті сабақтап жіберіп, жалма-жан екіге бөлінген бұршақты біріктіріп көктеп қояды.
Тігіншінің ақ жібі болмаған соң, қара жіппен көктеген болатын. Содан бері бұршақ біткеннің ортан белінде қара тігіс қалып қойса керек.",https://ertegiler.kz/story/solominka_ugolek_i_fosolka,2025-01-29
"Қазақ халқының ұлттық ертегілері

Ерте-ерте ертеде, ешкі құйрығы келтеде, Қаратаудың ойында, Қарасудың бойында Қазанқап деген бір кедей өмір сүріпті. Қазанқап құс атып , әйелі ау тоқып, жамау жамап, күндерін көреді екен. Күндердің бір күнінде Қазанқаптың әйелі жүкті болады. Тоғыз ай, тоғыз күн дегенде, әйелі босанады. Шекесі торсықтай, ұл туады. Олар қатты қуанады, баласына Кендебай деп ат қойады. Кендебай ай сайын емес, күн сайын өседі, алты күнде күліп, алпыс күнде жүріп, ал алты жыл дегенде жігіт болады. Ол өте күшті болыпты, алысқанын алып ұрып, күрескенін оңай жығырты, терең құдыққа құлаған түйелерді жалғыз өзі тартып шығарыпты. Аң аулап, әкесіне жәрдемдеседі, бара-бара құлан аулап, құралайдың көзінен тигізген мерген болады, арқар мен киікті құлан мен маралды көп қылып аулайды. Қарасудың бойындағы қара үйлі кедейлер қарық болады. Күндердің бір күнінде Кендебай аң аулап жүрсе, Қаратаудың ойында, терең құздың бойында арыстандай көкжал бөрі бір буаз биені жаңа ғана жарып, жегелі жатыр екен. Кендебай жүгіріп барып, көкжалды құйрығынан ұстап алып, бұлғап-бұлғап лақтырып кеп жібереді. Қасқыр арс етіп, аузын қисаңдатып, өліп қалады. Кендебай қасқырдың терісін сойып алып, биенің қасына келсе, бие жанталасып, өлгелі жатыр екен. Кендебай алмас қанжарымен биенің қарнын жарып жіберіп, құлынын суырып алады. Арыстай еркек құлын екен. Кендебай құлынды үйіне алып қайтады, оны құланның сүтімен асырайды. Құлын сағат сайын емес, минут сайын өсіпті. Алты айдың ішінде алты кез ат болып шығыпты. Аттың түсі керқұла болыпты. Кендебай Керқұланы үйретіп мініп, түнделетіп жүріп, аң аулапты. Керқұла қуса жетіп, қашса құтылатын, аузымен құс тістеген ерен жүйрік болыпты. Кендебай Керқұланы құстай ұшырып, алты қырдың ар жағынан қаша жөнелген құланды көзді ашып-жұмғанша қуып жетіп, құйрығынан ұстайтын болыпты. Кендебай осылай аң аулап, ел аралап жүре беріпті. Ол мейлінше қайырымды болып, жылағанды жұбатып жатсынуды білмепті, табысына бүкіл ел ортақ болыпты. Керқұла атты Кендебай батыр атанып, әлемге аян болыпты. Бір күні Кендебай аң аулап, алысқа ұзап кетіпті. Кетіп бара жатып, қозысын бағып жүрген бір балаға кездеседі. Бала еңіреп жылап жүр екен. Кендебай қасына келіп:
— Көзің жасты, көкірегің қайғылы не еткен жансың? — деп сұрапты. Баланың басы таз, киімі өрім-өрім екен.
— Ардақтаған анаңды алса, төгілмей ме ырысың. Асқар таудай әкеңді алса, көрген күнің құрысын! — деп қоя беріпті бала.
— Не болды? Жөндеп айтшы? — деп сұрапты Кендебай. Бала көзінің жасын көл қылып, ауыр бір күрсініп алып, былай деп жауап беріпті:
 — Мен Мергенбай деген батырдың жалғыз баласы едім. Қазір алтыға келдім. Биыл төртінші жыл, елімізге жау тиіп, жылқы біткеннен тұяқ қалдырмай айдап әкетті. Әкем алып ұйқылы батыр еді. Ұзақ жортуылдан келгенде алты күн қатарынан ұйықтайтын. Осы ұйқыда жатқанда әкемді жау әскері байлап әкетті. Әкемді арашаламақшы болып жетіп барған шешемді қайырымсыз жау алдына өңгеріп салып алып кетті. Мен жетім қалдым. Ішерге асым, киерге киімім болмаған соң, амалсыздан Тасқара байдың қозысын бағып жүрмін. Арыдым, тоздым. Ернім жалақ, басым таз болды. Содан бері көзімде жас, көңілімде қайғы. Мен әке-шешеме жылаймын, бай жылқысына жылайды.
 — Олай болса, жылама. Мен әке-шешеңді іздеп тауып берейін, — дейді Кендебай. Бала қуанып кетеді.
— Ағай, онда біздің қойшылардың қасына екі-үш күн жатып тынығыңыз, содан кейін жүрерсіз, — деп өтінеді. Кендебей «мақұл» деп, қойшылардың қасына барып түседі. Атып алған құландарын асып, тамақ пісіреді. Кешке басқа қойшылар келеді де, манағы бала қозышы келмейді, әрі күтеді, бері күтеді. Кендебайдың көзі ұйқыға кете бергенде уһілеп-аһылап қозышы келеді.
— Неге кешіктің? — деп сұрайды Кендебай.
 — Жәй, ішім ауырып қалды, — дейді бала. Бала таңертең ойнап-күліп қозысын өріске айдап кетеді. Кешке басқа қойшылар келгенде, манағы қозышы тағы да келмейді. Кендебай іздеп барып, талып жатқан баланы тауып алады. Бала есін жинағаннан кейін Кендебай мән-жайды сұрайды. Бала жөнін айтпайды. Содан кейін Кендебай балаға ашуланады. Сонда қозышы бала айтады:
 — Кешеден бері күн батқан кезде алты аққу төбемнен айналып ұшады да: Кендебай сал мұнда ма? Керқұла аты қолда ма? Бауда нұры балқи ма? Балақ жүні шалқи ма? — деп сұрайды. Мен тұрып: Кендебай сал мен едім, Керқұла атым қолда еді. Бауда нұрым балқиды, Балақ жүнім шалқиды, — деп жауап беремін. Олар мені қанаттарымен қағып, жығып кетеді. Мен талып түсем, — деп жауап береді. Үшінші күні қозышы баланың киімін киіп, қозыны бағуға Кендебай өзі шығады. Күн батып, қас қарайған кезде баяғы алты аққу Кендебайдың төбесінен алты айналып ұшып, жақындап келеді де: Кендебай сал мұнда ма? Керқұла аты қолда ма? Бауда нұры балқи ма? Балақ жүні шалқи ма? — деп сұрайды. Керқүла атты Кендебай қозышы бала болып: Бауда нұрым балқиды, Балақ жүнім шалқиды, — деп жауап береді. Сонда аққулар ашуланып, Кендебайды қанаттарымен қағып, сабай бастайды. Кендебай біреуінің аяғынан шап беріп ұстай алады. Аққулар ұша жөнеледі. Кендебайдың қолында біреуінің алтын кебісі қалып қояды. Байқап қараса, кебістің бетінде жазу бар екен. Кендебай басқа аққуларды бірнеше күн күтеді. Бірақ олар келмейді. Содан кейін Кендебай қойшылармен қоштасып, үйіне қайтады. Ата-анасына бір жылдық азық дайындап беріп, сауыт-сайманын киіп, жау-жарағын асынып, азығына алпыс құлынның қазысын алып, баяғы жетім баланың әке-шешесін іздеуге шығады. Керқұла ат құстай ұшып, құйғытып барады, айлық жерді алты-ақ аттайды. Көз ұшындағы құс қанатын жазып, жерден көтерілгенше Керқұла ат үстінен аттап өтіп кетеді. Теңізді көл, дарияны шалшық, тауды қырат құрлы көрмейді. Сонымен, Кендебай күн жүреді, түн жүреді, ай жүреді, апта жүреді, бір жерлерге келгенде аспанмен тірескен бір биік тау көрінеді. Таудың етегіне келгенде Керқұла атқа тіл бітіп сөйлейді: «Достым Кендебай, іздеген жоғың алыста емес. Біреуі емес, екеуі де осыдан табылады. Мына таудан әрі ассаң, ағып жатқан өзенді көресің. Өзеннің ортасында бір арал бар. Ол аралда адам перісінің ханы тұрады. Сенің қолтығыңдағы алтын кебіс осы хан қызының кебісі. Баяғы қойшы баланың әке-шешесі де осы ханның қолында. Олар терең зынданда жатыр. Зынданның аузы құлыпты. Оның кілті қолға түспейді. Ол кілт алпыс өзен құйылған терең дарияның түбінде жатыр. Адам баласы оның түбіне жете алмайды. Таудың арғы беткейінде сиыр бағып жүрген зор денелі бір адам бар. Ол жорықта қолға түскен адам, қазір ханның құлы. Сен сол адамға бар да жолына жетерлік пұл бер. Оның киімін өзің ки де, өзіңнің киіміңді оған кигіз. Сөйтіп, әлгі адамды азат ет те, өзің сиырды бағып қал. Қазір құйрығымнан бір тал қыл ал да, мені қоя бер, сауыт-сайман, құрал-жабдықтарыңды менің үстіме сал. Әзірге саған менің де, құралдың да керегі жоқ. Егер керек бола қалсам, құйрығымнан алған қылды тұтат. Сонда мен дайын боламын. Ендігі әңгімені барған соң көрерсің», — дейді. Кендебай Керқұла аттың құйрығынан бір тал қыл жұлып алды да, қоя берді. Оның айтқанының барлығын істейді. Малшыны азат етеді. Жолына пұл береді. Оның киімін киіп, сиырды өзі бағып қалады. Кешке жақын өзеннен айдап өткізейін десе, сиырлар суға түспейді. Кендебай, ашуланып кетіп, сиырларды сирағынан ұстап алып, бір-бірлеп лақтыра бастайды. Лақтырған сиырлар өзеннің ортасындағы аралға томпылдап түсіп жатады. Сол кезде ханның кіші қызы судың арғы жиегінде көріп тұр екен.
— Ой, оңбаған-ау, кырасың ғой малды. Неге күндегідей: «Айрылғырдың суы айрыл!» деп айтпайсың? — деп айғай салады. Кендебай: «Айырылғырдың суы айырыл» — деп еді, өзеннің суы екіге айырылып, ортадан жол ашылады. Сөйтіп, Кендебай мал бағып жүре береді. Бір күні хан өзінің екі баласын шақырып алып: 
— Бүгін қара бие құлындайды. Бұл тоғызыншы құлындауы. Құлындаған күні түнде құлын жоқ болып кетеді. Бүгін осы биені өздерің күзетіңдер. Не болғанын көздеріңмен көріңдер, — дейді. Мұны Кендебай естіп тұрады. Кешке ханның екі баласы биені күзетуге барғанда, Кендебай да жасырынып барып отырады. Біраздан кейін ханның екі баласы қорылдап ұйықтап қалады. Кендебай ұйықтамай отыра береді. Таң біліне берген кезде, бие алтын құйрықты, құндыз жүнді арғымақ құлын туады. Бір кезде аспаннан бір бұлт түйіліп келеді де, құлынды көтеріп алып жөнеледі. Кендебай шап беріп құйрықтан ала түседі. Кендебайдың қолында алтын құйрық жұлынып қала береді. Кендебай алтын құйрықты қойнына тығып, ұйықтап қалады. Ертеңіне таңсәріден хан екі баласын шақырып алып, не көргендерін сұрады. Балалары тұрып: 
— Бие құлындаған да жоқ, ешнәрсе болған да жоқ, — деп жауап береді. Хан тағы да таңқалып отырғанда, Кендебай есіктен кіріп келіп: 
— Дат, тақсыр! — дейді. — Датың болса, айт! — дейді хан ақырып. 
— Мен айтсам, бұлардың айтып отырғаны өтірік. Бұларға көрінбей мен де күзеттім. Түн ортасы кезінде екі балаңыз ұйықтап қалды. Таң алдында бие бір алтын құйрықты, құндыз жүнді құлын туды. Аспаннан бір бұлт түйіліп келді де, оны көтеріп ала жөнелді. Мен құйрықтан шап беріп ұстай алдым. Бұлтпен араласқан үлкен құс құлынды алып кетті де, құйрық менің қолымда қала берді, — дегенде, сөздің аяғын күтпей:
— Құйрық қайда? — деді хан.
— Тақсыр, сабыр етіңіз. Мен алтын құйрықты пайда қылғым келсе, сізге айтпаймын ғой, міне, құйрық, — деп Кендебай құйрықты қойнынан суырып алғанда, үйдің іші жап-жарық болып кетеді. Ханның балалары ұялып жерге қарайды.
 — Қазір үшеуің іздеп шығып, құсты да, құлынды да тауып келіңдер. Таба алмасаңдар, менің маңымды көрмеңдер! — дейді хан. Кендебай өзеннен өтіп алып, құйрықтың қылын тұтатқан кезде Керқұла ат жетіп келеді. Құла атты мініп алып, қару-жарақты іліп алып, сауыт-саймандарды киіп алып, Кендебай жөнеп береді. Бір жерлерге келгенде ат тағы тоқтайды да, Кендебайға: «Анау жалыны аспанға шығып жатқан от дариясы. Сенің баратын жерің сол дарияның ар жағында. Қазір көзіңді жұм. Мен аш дегенше ашпа. Көзіңді ашсаң, екеуміз де өлеміз», — дейді. Кендебай көзін жұмады. Сонымен ұша береді, ұша береді. Бір кезде ең әуелі ыстық лепті, одан кейін ысылдаған желді сезді. Талай уақыт өткеннен кейін: «Аш көзіңді!» — дейді Керқұла ат. Кендебай көзін ашып жіберсе, үлкен дарияның ортасындағы аралға келіп түскен екен. Аралда алтын құйрықты сегіз құлын, құйрығы жоқ бір құлын алтын науадан су ішіп тұр екен. Керқұла атқа тағы да тіл бітіп: «Аспанмен тірескен анау бәйтеректің басында самұрық құстың ұясы бар. Ол алты айда бір рет азық іздеп кетеді де, он бес күнде кері айналады. Қазір ол азық іздеуге кетіпті, оның қайтып келуіне әлі алты күн бар. Біз оның қолына түспес үшін алты сағатта алты айлық жол алуыңыз керек. Менің үстіме мін де, алтын науаны алдыңа өңгер. Құлындар, алтын науадан қалмай, біздің соңымызға ереді де отырады. Біз құлындарды соңымыздан ертіп отырып манағы от дариясынан тікелей өте алмаймыз, айналып жүруіміз керек. Біздің келердегі қысқа жолымыздың кетерде алыс болып отырғаны да сол. Бұл жолымызда үш бөгет бар. Ең әуелі жеті басты дәу кездеседі, ақырған арыстанға жолығамыз, содан кейін жәдігөй кемпір бар. Ал, уақыт оздырмай жүрейік», — дейді. Кендебай алтын науаны Керқұла атқа өңгеріп алып,жөнеліп береді. Барлық құлын оның соңынан ереді. Бір уақытта алдарынан бір үлкен тау көрінеді. Тау теңселіп, қозғалып бұларға қарай жақындап келеді. Бұл жеті басты дәу еді. Кендебай алтын науаны жерге қояды. Құлындар науаға иіріліп тұра қалады.Кендебай қолына жүз батпан шоқпарын алып, Керқұла аттың барлық шабысымен дәуге қарсы шаба жөнеледі. Көзді ашып-жұмғанша ағып өтіп бара жатып, салып кетеді. Дәудің бір басы ұшып түседі. Кейін қарай шауып, тағы соғып өткенде, екінші басы ұшып кетеді. Осылай ерсілі-қарсылы жеті өтіп, жеті рет соққанда жеті басы бірдей ұшып кетіп, дәу төңкеріле құлайды. Кендебай дәудің көзін ойып, қоржынға салып алады. Кендебай қайтып келіп, алтын науаны өңгеріп, құлындарын ертіп, жүріп кетеді. Екпініне шаң ілеспей, әйт дегенде, алты қырдан бір-ақ асып, Керқұла ат зымырап келеді. Бір кезде алыстан арыстанның ақырған дауысы естіледі. Кендебай бұл жолы Керқұла атты құлындардың қасына қаңтарып тастап, дауыс шыққан жаққа жаяу жүре береді.
 Ілгері екі-үш аттағанда, бір леп Кендебайды тартып ала жөнеледі. Бір уақытта Кендебай арыстанның апандай аузын көреді. Кендебайды тартып жатқан соның лебі екен. Кендебай алты құлаш алмас қылышын көлденең ұстай қояды. Алмас қылыш арыстанды екі бөліп, Кендебайды ар жағына бір-ақ түсіреді. Кендебай арыстанның азуын қағып алып, тағы жүріп кетеді. талай белестер, талай таулар бұлдырап артта қалып барады. Бір кезде жер дүниені қап-қара тұман басып кетеді. Тек алтын құйрықтардың сәулесі ғана бұлардың жолын жарық қылып көрсетіп тұрады. Сол екі арада қараңғылық серпіліп жүре бергенде, сылаңдаған бір сұлу қыз шыға келеді. Кендебай атынан түсіп қызға қарсы жүреді. Қыз мұның бетіне ұзақ қарайды да:
— Ұзақ жүріп шаршаған шығарсыз, ордама жүріп, тынығып кетіңіз, — дейді. Жәдігөй кемпірдің қыз болып қарсы алатынын, оның ордасына кірген кісі кері шықпайтынын Керқұла ат айтқан болатын.
— Шаршағаным рас. Демалуға қарсы емеспін, бастаңыз, — дейді Кендебай. Қыз алға түсіп аяңдай бергенде, Кендебай алмасын сермеп кеп қалады, алмас қылыштан от жарқ ете түседі де, дүниені тағы да тұман басып кеп кетеді. Тұман ашылғанда қыздың орнында екі бөлінген кемпір жатады. Кендебай кемпірдің басын кесіп қоржынға салып алады. «Бұл кемпірдің қарамағындағы жерден ұшқан құс, жүгірген аң өте алмайтын. Кемпірдің өлгенін қазір ешкім білмейді. Сондықтан бұл жерге самұрық келмейді. Осыжерде бір үш-төрт күн демалайық», — дейді Керқұла ат. Кендебай сол арада үш-төрт күн тынығып, кемпірдің асыл казынасын жинап алып, Керқұла аттың алдына алтын науаны өңгеріп, алтын құйрықты құлындарды ертіп, аман-есен ханның үйіне жетеді. Хан қуанып үлкен той жасайды. Той үстінде түк таба алмай, сандалып мойындары ырғайдай, сирақтары шидей болып, азып-тозып, ханның екі баласы келеді. Хан Кендебайды төрге отырғызып, оның аты-жөнін сұрайды.
 — Мен хан баласы емеспін, адам баласымын. Өз атым — Кендебай, ел мені Керқұла атты Кендебай деп атайды. Сіздің еліңізге ерігіп келгенім жоқ, жұмыспен келдім. Екі бірдей жоқ іздеп жүрмін… Намыс іздеп жүрмін, рұқсат болса айтайын, — дейді Кендебай.
— Айт, айт, балам! — дейді хан.
— Бұдан бірнеше жыл бұрын сіздің жорықшыларыңыз елімізді шауып , малымызды айдап, қолға түскен батырымызды байлап алып кетіпті. Міне, сол батырды босатып әкетпек болып келдім. Бұл — бірінші. Екінші жоғым мынау: бір күні малда жүргенімде аспандап ұшқан алты аққудың алтын кебісі менің қолымда қалды. Сол алтын кебіс сіздің елдікі дейді. Соны табыс еткелі келдім, — деп, Кендебай алтын кебісті ханға ұсынады. Хан:
— Дұрыс, балам! Сіздің елдің малын айдатып, батырын байлатып алдырғаным рас. Мергенбай батыр әйелімен екеуі біздің қолда. Зынданда жатқан Мергенбай батырға: «Маған қызмет етсең босатам», — деп елші жіберіп едім, қарысқан батыр екен. «Жауыма қызмет істемеймін. Бірақ, қол-аяғымды босатсаң, содан кейін сөйлесем», — деп, қарысып жатып алды. Босатуға қорықтық. Ондағы мақсат: сені қолға түсіру еді. Сенің атағың бізге де мәлім еді. Сені алдыртып, құлынымды қоймайтын қара құсқа жұмсамақ едім. Өзім іздеп таба алмаған сон, намысы болса, іздеп келер деп еліңді шаптырып, батырыңды байлатып алдыртқан едім. Одан кейін де екі жылдай келмедің, содан соң алты қызым сені іздеп барған болатын. Бұл менің кіші қызымның кебісі. Енді сенің алдыңа қоятын тағы бір шартым бар. Ол мынау: дүниеде жеті басты дәу бар, ақырған арыстан бар, жалмауыз кемпір бар. Осы үшеуін өлтіріп, бастарын алып кел. Осыны орындасаң, батырыңды босатып, беремін, малыңды өзіңе қайтарамын. Кіші қызымды беріп күйеу етемін, — дейді. Кендебай Керқұла аттың қанжығасындағы қоржынын алып келіп, арыстанның азуын, кемпірдің басын, жеті басты дәудің көздерін ханның алдына төгіп тастайды. Хан разы болып, зынданда жатқан Мергенбай батырды, оның әйелін, қолға түскен басқа адамдарды азат етеді. Шауып алған малын қайтарып береді. Кіші қызын Кендебайға қосып, отыз күн ойын, қырық күн тойын істеп, көп сыйлықтар беріп, Кендебайды еліне аттандырады. Кендебай елдің малын айдап келіп, иелеріне табыстайды. Ал қозы баққан бала ата-анасына қосылып, қуанады. Баласына қосылып, ата-анасы қуанады. Ұлы думан, үлкен той жасайды. Кендебай тұрғанда елге батып ешбір жау тие алмайды. Сөйтіп, бұл ел Керқұла атты Кендебай батырдың елі болып атаныпты.",https://ertegiler.kz/story/kerkulla-atty-kendebay,2025-01-29
"Қазақ халқының ұлттық ертегілері

Бұрынғы өткен заманда бір жігіт аңға шығып, құс салып жүреді екен. Бір күні биік бір тасқа келіп отырған көк құсты көреді. Құстың қасына жақындап барады. Бірақ, құс ұшпайды. «Бұл не қылған құс?» деген оймен ұстап алып қараса, оның қанат, құйрығы жұлынған екен. Көк құсқа рақымы түсіп, жігіт оны үйдегі атасына апарып көрсетеді. Атасы құсқа қарап отырады да:
— Балам, бұл құсты он бес күн бақ. Сонан соң қалаған жағына ұшырып жібер, – дейді. Жігіт атасының айтқанын істеп, құсты он бес күн бағады. Осы күндердің ішінде құсқа жаңадан құйрық, қанат шығады. Он бесінші күні жігіт: — Қалаған жағыңа ұшып кете бер, – деп, құсты қоя береді.

— Маған жасаған жақсылығың үшін рақмет. Егер басыңа бір қиыншылық түссе, мені тауып ал, мен пәлен жерде тұрамын, – деп, көк құс мекен-жайын айтып, алғысын білдіріп ұшып кетеді.
— Жақсы, керек уақытта тауып алармын, – деп, жігіт қала береді. 
— Қош, жігіт! – дейді де көк құс көкке көтеріліп, көзден ғайып болады. Біраз уақыт өткенде, жігіттің атасы да, анасы да қайтыс болады. Өзі малдан, бақтан айырылады. Киюге көйлек, ішуте тамақ таппай қалады. Енді ол баяғы көк құсты іздеуге мәжбүр болады. Бірнеше күн жол жүргеннен кейін, оның алдынан бір адам шығады. Жігітке жолаушы:
— Қайда бара жатырсың? – дейді. 
— Көк құс деген досым бар еді. Соны іздеп бара жатырмын. Оның ауылы қай жерде екенін білмейсің бе? – деп жігіт сұрайды.
 — Білемін, ауылы ұзақ емес. Оны не қыласың?
— Малдан, бақыттан айырылдым. Ол досым еді. Көмек сұрайын деп бара жатырмын.
— Олай болса, көк құстың үйіне барғанда, үлкен бір сандыққа салынған кішкене көк қобдишасы бар, соны сұра. Соны алсаң – бақытты да, бай да боласың.
— Жақсы, – деп, жігіт жолаушыға алғысын айтып, жолын жалғастырады. Ертеңіне жігіт досының аулына жетеді. Көк құс іздеп келген досын әбден сыйлап күтеді. Киіндіріп, тойындырды. Жігіт досының үйінде біраз уақыт болады. Қайтатын мезгіл жеткенде:
— Алыс жерден арып-талып келген екенсің. Не бұйымтайың бар, достым? – дейді көк құс.
— Мен сенен мал да, жан да сұрамаймын. Тек қана үлкен сандығыңның ішіндегі кішкене көк қобдишаңды берсең болды, – дейді.
— Менің көк қобдишамның барын қайдан білдің, біреу айтты ма?
— Жоқ, ешкім айтқан жоқ. Өзім білдім, – деп, жол-жөнекей кездескен жолаушы туралы айтпайды. 
— Қимас досым едің, берейін. Бірақ, қобдишаны үйіңе жеткенше ашпа.
— Жақсы, – деп, көк қобдишаны қолтығына қысып, жігіт еліне қайтады. Бірнеше күн жол жүргеннен кейін шыдамы таусылған ол:
 — Бұл қобдишаның ішінде не бар екен? – деп ашып көреді. Сол кезде ішінен пыр етіп екі кептер ұшып кетеді. Жігіт ізінен қуып жүріп, біреуін ұстап алады. Енді екіншісін ұстай бергенде, алдынан көкжал арлан бөрі шыға келіп, жігітті басып озады да шап беріп кептерді ұстап алады. Сонда жігіт бөріге жалынып:
— Досымнан сұрап алып келе жатыр едім. Кептерімді өзіме қайтарып бер, – дейді.
— Кептеріңді өзіңе қайтарып берер болсам, бір жылдан кейін өзіңді жеймін, – дейді бөрі айбаттанып.
— Өзімді жесең де досымнан алған кептерімді жеме, қайырып бер, – дейді жігіт.
 — Жақсы, уәдеңде тұр! Бір жылдан кейін ораламын, – дейді де бөрі кептерді қайтарып беріп, жөніне кетеді. Жігіт кептерді қобдишаға салып, бірнеше күн жол жүреді. Үйіне келіп, сандықты ашады. Екі кептер екі жаққа ұшып барып, үйдің екі есігіне қонады. Сәлден соң үйдің іші құлпырып, өзінен-өзі неше түрлі тағамдар пайда болады. Осы күннен бастап жігіт байи бастайды. Күн артынан күн, ай артынан ай өтеді. Баяғы бөрінің келетін уақыты жетеді.
— Бүгін келіп жейді ғой, – деп, жігіт қорқып жатқан кезінде, біреу келіп, екі иығынан көтере аспанға алып ұшады. Біраздан соң тарс етіп атылған мылтықтың дауысы естіледі. Қатты қорқып қалған жігіт сөйлей алмай, тілі күрмеліп қалады. Бір уақытта есін жиып, өз-өзіне келген ол көзін ашып қараса, қарсы алдында баяғы көк құс отыр екен.
— Досым бола тұрып, мені неге мұнша қорқыттың? – дейді жігіт көк құсқа. Сонда құс:
— Достым, мені дұрыс түсінбедің. Мен сені қорқытқан жоқпын, достық жасадым, – деп әңгімесін бастайды. 

— Өткенде кездескен көкжал бөрі сиқыршы ағам еді. Баяғыда менің қанат, құйрығымды жұлып, елсіз жерге тастап кеткен де сол болатын. Сол кезде сен мені тауып алдың. Он бес күн бағып, күшіме келтірдің. Қанат, құйрығымды жетілдірдің. Достық көмек көрсеттің. Мен де саған достығымды білдіріп, ешкімге бермей жүрген қобдишамды бердім. Бірақ, әзәзіл ағам арамызға қыстырылды. Ол өмір бойы мені күндеп келеді. Жолын тауып маған жаманшылық жасайды да жүреді. Менің саған сол қобдишамды бергенімді біліп қойып, кептердің ең болмаса біреуін алып қалмақ болған. Ал, ол ғажайып кептерлер бір-бірінсіз күшінен айырылар еді. Сонан соң ол екеуіміздің жақын достығымызды сезіп, сені өлтірмек болды. Осы ойын біліп, мен сені құтқарып қалуға асықтым. Орманда аң аулап жүрген аңшыларды іздеп тауып, ағамның ізіне салдым. Бірақ, олардың дер кезінде үлгермейтінін сезіп, енді жалмайын деп тұрған жерінен ұшып келіп, сені аспанға ала ұшқаным - сол. Егер осы кезде қатты шошытып алсам, кешіре гөр, – дейді сөзін аяқтап.
— Жоқ, о не дегенің? Қайта, мен саған үлкен алғысымды айтпақпын. Сен болмағанда, менің өмірім әлдеқалай болар еді. Осындай жақын дос тапқаныма өте қуаныштымын, – деп алғысын білдіреді.
— Достым, енді ағаңмен не болғанын айта қойшы? – деп сұрайды.
— Мен сені аспанға көтеріп кеткен кезде, аңшылар да келіп жетіп, оны ұстап алып кетті. Енді маған ешқашан да жаманшылық жасай қоймас, — деп көк құс жауап береді. Осы күннен бастап екі дос бақытты ғұмыр кешіпті. Көмек керек күн туа қалса, бір-бірінің қасынан табылады екен. Олардың достығын жұрт балаларына өнеге етіп айтып отыратын болыпты.",https://ertegiler.kz/story/dostyk-turaly-ertegi,2025-01-29
"Қазақ халқының ұлттық ертегілері

Ерте заманда адамдар мен құстардың достығы мықты болыпты. Құстар адамдардың тілін түсіне алатын болған екен. Биік тауда бүркіт өмір сүріпті. Бір күні бүркіттің қарны ашып, аулайтын аң аңдып отырады таудың биік шыңында отырып. Бірақ ештеңе табылмайды. Күннің көзі бүркіттің көзіне түсіп, ол ұйықтап кетіпті. Біраздан соң құстың қанатының даусынан оянып кетеді. Қараса, қаршыға жемтігін аулаған екен. Сөйтіп келесі бір төбешікке барып жейін деп жатыр екен. Оны көрген бүркіт қатты ашуланады да қаршыға отырған төбешікке барып, қаршығаны шұқып тастауға аз қалады. Қаршыға қорықпастан:
— ""Бүркіт, саған не болған дікеңдеп? Дұрыстап сұрасаң саған да беремін ғой еттен” дейді. Сонда бүркіт:
— ""Маған сенің қонақжайлылығың керек емес. Жай сенің өліп қалған аңды қалай жейтініңді көрейін деп келдім” дейді. Бірақ етті көріп көзі қызып барады. Оның сөзіне қаршыға күледі де:
— ""Егер бұл аң өліп қалған болса, онда сен күні бойы не қарап отырдың?”. Бұл сұраққа көңіл-күйі түсіп кеткен бүркіт: 
— ""Мен бұл аңды көрмедім. Мен бұны емес, бір көзіммен қоянды, екінші көзіммен елікті аңдып отырған едім. Сен олардың етін жей алмайсың ғой. Же алдыңдағы етті, сасып кетпесін” деп жауап қайырады. Бүркіт пен қаршыға бір-бірімен қатты ұрысып қалады. Екеуінің шуын естіп қалған барлық құстар жиналады. Құстар Құстандың занын сайлауды ойластырады. Сол хан ұрысты шешіп беруі керек болады. Құстар шықылдап, шулап кетеді. Барлығының хан болғысы келеді. Сол кезде Бүркіт алға шығып:
 — ""Мен сендерге хан болу керекпін. Менен де биікте самғап ұшатын ешкім жоқ” дейді. Бірақ оған құстар келіспей: ""Жоқ, керек емес! Сен өте тәкәппарсың. Сол себептен де биік құзда өмір сүресің” деп қарсы болады. Жарқанат шығып:
— ""Менің хан болғым келеді. Менің қанатым сендердікіндей жүннен емес теріден. Алыстағыны естіп қоямын”. Бұған көкек келіспей қояды:
— ""Жарқанаттың хан болуы мүмкін емес. Құстарға ҚҰСПЫН дейді, аңдарға АҢМЫН дейді. Оның үстіне түні бойы ұйықтамай ұшып жүреді де бізге ұйқы бермейді. Сендер үшін менен жақсы хан болмайды. Менің салған әніммен бүкіл жер беті және жасыл желек құлпырады”. Көкектің де сөзіне құстар келіспей қояды да былай дейді: ""Көкек бізге хан болмайды. Ол өзінің балапандарына қарамай тастап кетеді”. Осы кезде құстар арасында үлкен айтыс-тартыс туды. Әрбір құс өзін хан қылып сайлауды ұсынды. Құстар қатты шулап кетеді. Мұны естіп жоғарыда талдың басында сиқыршы қара қарға отырады. Ол:
— ""Ақыры бір-біріңмен тіл табыса алмайды екенсіңдер, онда сөйлемей-ақ қойыңдар. Барлығының хан болғысы келеді” дейді. Сол кезден бастап құстар адам сияқты сөйлеуден қалады. Міне, құстардың ауызбіршілігі болмағандықтан барлығы бірдей сөйлей алмай қалыпты.",https://ertegiler.kz/story/qustar-nege-soilei-almaidy,2025-01-29
"Қазақ халқының ұлттық ертегілері

Бұрынғы өткен заманда Жақсылық, Жамандық атты екі адам болыпты. Бір күні Жамандық жаяу жүріп келе жатса, артынан бір атты кісі жетіпті. Екеуі жөн сұрасып, қайда бара жатқанын білісіпті. Ол келген Жақсылық екен. Сонда Жамандық тұрып:
— Жақсылық, сен мені артыңа мінгестіре кетші,— депті. Жақсылық:
— Олай болса, сен қазір мына атқа мін де, біраз жер жүріп барып, түсіп, атыңды байла да, өзің жаяу кете бер. Сонсоң мен жетіп, атпен біраз жер жүріп, жол бойына байлап кетермін. Сөйтіп, баратын жерімізге кезек мініп жетейік. Екеуміз мінгессек, атқа қиын соғар,— депті. Жамандық атқа мініп алып, сол кеткеннен Жақсылықты есіне алмастан, кете беріпті. Жақсылық шаршап, арып-ашып, кешке жақын бір күркеге келеді. Ішіне кірсе, жан жоқ. Бірақ ортада бір үлкен қазан асулы тұр екен. «Айдалада қайнап тұрған не қылған тамақ? Дәм татайын»,— деп, бір саусағының ұшын батырып, дәм татады да, күрке төбесіне шығып жатады. Бір уақытта қасқыр, түлкі, арыстан,— үшеуі келіп, күркеге кіріпті. Түлкі тамақты көре сала:
 — Ойбай, мына тамақтан біреу жепті!— деп, байбалам салады. Қасқыр мен арыстан екеуі:
— Кім жеуші еді? Адам келетін жер ме, бұл жер?—деп, кейіген соң, түлкі әңгімені доғарып, үшеуі отырып тамақ ішіп, әңгімеге кіріседі. Арыстан, қасқыр, түлкі — үшеуі көрген-білгендерін айтысады. Арыстан мен қасқыр түлкіге:
— Түлкі, сен не көрдің, не естіп, не білдің? — дейді. Сонда түлкі тұрып:
— Мен бір жерден бір алтын көрдім. Пәлен деген байдың қыстауының қасындағы жаман қыстаудың ортасында, бір сүйем жердің астында жатқан бір құмыра алтынды күнде қарауылдап, қарап келемін,— дейді. Сонда қасқыр тұрып:
— Мен күнде пәлен деген байдың қойының арасындағы үлкен ала тоқтыны қарауылдап келемін. Себебі: ол байдың ауырып жатқан бойжеткен қызы бар, қандай ем қылса да, жазылмайды және оның емін ешкім білмейді. Бірақ мен білемін: ол қызды жазатын — ала тоқты. Ала тоқтыны сойып, өкпесін жегізсе, жазылады. Тағы да ол бай жар салған: «Кімде-кім емдеп жазса, соған осы қызымды беремін»,— деп. Бірақ оның емін әлі ешкім тауып айтқан жоқ, тауып айта алмайды да,— дейді. Кезек келген соң арыстан тұрып:
— Мен де түнде барып, түген байдың жылқысының біреуін жеп келіп жүрмін. Ол бай мені еш уақытта ұстай алмайды және маған оның ешбір жылқысы қуып жете алмайды. Жететін бір-ақ тайы бар: Ол^ тай пәлен тоғайдағы жылқының ішінде. Сол тайдан басқасынан мен құтылып кетемін. Және ол байдың жар салғаны бар: «Кімде-кім менің жылқымды жеп жүрген арыстанды ұстап берсе, соған бір үйір жылқымды беремін»,— деп. Олар әңгімелерін аяқтап, ұйқтап қалады да, азаннан тұрып бет-бетіне кетеді. Жақсылық олардың барлық әңгімелерін естіп алып, адам емдеуші боп, байдікіне келеді. Бай оның түріне қарап: «Осы емші шығар»,— деп ойлап:
 — Жоғары шық!— дейді. Жақсылық отырған соң, бай:
— Қызыма бал ашып бер!— дейді. Жақсылық: «Мақұл»,— дейді де, қызды қарап: 
— Баланы емдетпей, босқа қинапсыңдар ғой! Әкел анау үлкен ала тоқтыны. Мұның ауруы соның өкпесінде,— дейді. Бай дереу қойшыларды жіберіп, тоқтыны алдыртады. Жақсылық қызға тоқтының өкпесін жегізіп, емдейді. Жазылған соң, қызды өзі алады. Бұдан кейін Жақсылық бағанағы жаман қыстауға келеді. Қораның ортасын бір сүйемдей қазса, бір құмыра алтын шығады. Оны алып, арыстанның айтқан жеріне барады. Барса, бай бір арыстанды ұстай алмай жүр екен. Мұны білген соң, Жақсылық байға:
— Мен сол арыстанды ұстап берсем, сен маған не бересің?— дейді. Бай:
— Егер ұстап берсең, саған бір үйір жылқы беремін,— дейді. Жақсылық «Жарар» деп, тоғайдағы жылқылардың ішінен ала тайды ұстап алып, арыстанды күтін тұрады. Арыстан келіп, жылқыны алып қаша бергенде, Жақсылық әлгі ала таймен қуып жетіп, арыстанды ұрып жығады да, байдың бір үйір жылқысын алып, келген жолына түседі. Неше ай, неше жылдар өткенде, бір күні буған Жамандық келіпті. Жақсылық Жамандыққа қараса, үсті-басында түк жоқ, қайыршы, диуана секілді екен. Ол Жақсылықты көріп:
 — Жақсылықжан! Мен саған жамандық қыламын деп, осындай күйге ұшырадым. Енді сен мені адам қыл. Сен бұл мал-мүліктерді қай жақтан таптың?— дейді. Сонда Жақсылық:
— Не де болса, адамзатсың ғой! Сен жамандық істегенмен, мен саған жақсылық істейін,— деп, өзінің бастан кешкен оқиғасын айтыпты. Сонан соң тұрып:
— Пәлен төбеде бір үй бар. Сен қазір соған жет. Оның ішінде асулы бір қазан ет бар. Бірақ оның ішіндегі еттен тек бір саусағыңды батырып дәмін көр де, үйдің төбесіне шығып жат. Сонда түлкі, қасқыр, арыстан келеді. Сен олардың әңгімесін тыңдай бер. Олар кеткеннен кейін естіген сөздеріне орай әрекет етсең, сен де осындай боласың,— дейді. Жамандық: «Жарайды»,— дейді де, баяғы күркеге барып кіреді. Жақсылық айтқандай, қазан толы ет асулы түр екен, қызығып кетіп, шыдай алмай: «Мына бір жілігін жейінші»,— деп, еттен жеп, сорпасынан да бес-алты рет ұрттап алыпты. Сөйтіпті де, үйдің төбесіне шығып жатыпты. Бір уақытта түлкі, арыстан, қасқыр — үшеуі күркеге кіреді. Түлкі тамақты көре сала:
— Ойбай, мына еттің тоқпақ жілігі жоқ, омыртқасы жоқ, сорпасы жоқ, біреу жепті!—дейді. Оған арыстан мен қасқыр: 
— Кім жеуші еді? Бұл жерге адам келуші ме еді?— деп, көнбейді. 
— Жоқ! Бір бәле бар! Мен түс көрейінші,— деп, түлкі жата қалыпты да, аздан соң қайта тұрып:
— Осы күрке үстіне шығайықшы, сонда бір пәле*бар секілді,— депті. Бұл сөзін қасқыр мен арыстан да мақұл көріп, түлкі төбеге шықса, Жамандық жатыр екен. Үшеуі Жамандықты бас салып жеп қойыпты. Сөйтіп, Жақсылық жақсылығынан өмір сүріп, мұрат-мақсатына жетіпті. Жамандық жамандығынан ит-құсқа жем болыпты.",https://ertegiler.kz/story/zhaqsylyk-pen-zhamandyk,2025-01-29
"Қазақ халқының ұлттық ертегілері

Баяғыда хан Жәнібек тұсында Қожыр деген бір кедей шал болыпты. Үш баласы болыпты. Күндерден күн өтеді, шалға кәрілік жетеді. Кәсіп етуден қалады. Ақырында шал балаларын жинап алып:
—Жасым келді, кәрілік жетті. Сендер болсаңдар ержеттіңдер. Мал тауып, асырайтын менен әл кетті. Мал табу, тамақ іздеу енді сендерге жетті. Ау, балалар! Кәсіп етіңдер, мал табыңдар. Мені асыраңдар. Кәне, қайсың қандай кәсіппен мені асырайсыңдар, айта беріңдер, - дейді. Ү л к е н і :
 - Дүрыс айттың, ей, ата! Егінді сүйер көңілім. Мұнымда жоқ еш қате Егінмен өтсін өмірім. Ортаншы:
- Егіннен басқа, тағы да: Көңілімде қой бақсам. Маған берген бағы да: Мал дегенде зар қақсам. Кенжесі:
- Ей, ата, мен алдасам, Болса да жын арбасам. Жұрт істейтін кәсіп көп, Алдауды мен қаласам. Шал балаларының жауаптарына риза болады.
— Олай болса Алла беттеріңнен жарылқасын. Кенжем, сенің қалағаның алдау болса, басқа кәсіпті көптің бәрі істейді, бұл бір өзгеше кәсіп екен. Сенің де алдыңнан жарылқасын, Алдар бол, - дейді. Қол жайып батасын береді. Содан үлкен баласы егіншілікке түседі, ортаншысы мал бағуға кіріседі, кенжесі алдау жолына түседі. Алдаушының тұрақты жері бар ма, ел кезіп, жер шарлап кете береді.",https://ertegiler.kz/story/aldardyn-atanyi,2025-01-29
"Ertegiler.kz

Ерте-ертеде, қазақ даласында, қарлы таулар мен ақ мамық жамылған ормандар арасында, барша халықтың асыға күтетін Жаңа жыл мейрамы жақындап келе жатты. Бұл мейрам – тек балалар үшін ғана емес, ересектер үшін де қуаныштың белгісі еді. Ал мейрамның басты кейіпкері, әрине, Аяз ата мен оның ақылшы көмекшілері болатын.
Қыс түсе салысымен Аяз ата Жаңа жылға дайындықты бастайды. Оның шана тартатын мықты бұғылары, шебер сыйлық жасаушылар, және ертегідей сиқырлы жұлдыздары болатын. Биылғы Жаңа жыл ерекше болмақ, себебі Аяз ата балалардың барлығына арманындағы сыйлықтарын үлестіруді мақсат еткен еді.

Бірақ бір күні оның көмекшісі Ақшақардан хат келді:– Аяз ата, биыл қар өте кеш жауып жатыр, шана жүре алмай жатыр. Жаңа жылдық сыйлықтарды қалай жеткіземіз?
 
Аяз ата ойланып-толғанып, көмекке жаңа достарын шақыруды шешті. Қарлы боран құсындай ұшатын Самұрық құс, биік тау басында өмір сүретін Мұз ханша және ел арасында батыр деп танылған Жылқы жылының рухы көмекке келді. Олар бәрі бірге Жаңа жыл мейрамын уақытында жеткізу үшін жоспар құрды.
Самұрық құс сыйлықтарды ең алыс ауылдарға апаруға уәде берді. Мұз ханша сиқырымен қар жаудырып, жерді ақ мамықпен көмкерді. Ал Жылқы жылының рухы Аяз атаға барлық сыйлықтарды тез жинап, шанаға тиеп, уақытында дайын болуға көмектесті.
31 желтоқсан түнінде, барлық сыйлықтар дайын болды. Аяз ата өз бұғыларын шанасына жегіп, аспанға көтерілді. Оның артынан Самұрық құс пен Мұз ханша бірге ұшып жүрді. Аяз ата әр үйге сыйлық тастап, балалардың қуанышын елестетіп мәз болды.

Жаңа жыл түнінде қазақ даласы ертегіге толы болды. Аяз ата мен оның достарының арқасында балалар өз армандарындағы сыйлықтарға ие болды, ал Жаңа жыл мейрамы халыққа қуаныш пен жылылық сыйлады.
Бұл мейрамнан кейін Аяз ата мен оның достары келесі жылға дайындықты бастады. Олар әр баланың арманы орындалуы үшін бар күшін салуға уәде берді.

Жаңа жыл – бұл тек мейрам емес, ертегідей сиқырлы сәттер мен жақсылықтарға толы мереке!",https://ertegiler.kz/story/santa-claus-and-ice-queen,2025-01-29
"Антун Юсуф Ханна Дияб

Ерте заманда Парсы қалаларының бірінде Қасым мен Әли Баба деген ағайынды жігіттер өмір сүріпті. Бір күні олардың әкелері қайтыс болып, қалған мұраны екеуі бөліп алады. Қасым бар байлыққа ие болып, інісінің еншісіне екі есек пен балта тиеді. Қасым бай қазынашының Фатима есімді қызына үйленеді. Ал Әли Баба Зейнеп деген кедей қызға үйленеді.
Қасым байығанның үстіне байи түседі. Әли Баба қала сыртындағы таудан отын шауып, оны базарға апарып сатып күнін көреді. Бір күні Әли Баба қара сақалды адамның соңына ерген бір топ салт аттыны байқайды. Бұлар қарақшылар еді. Әли Баба ағаш үстіне өрмелеп шығып, бұтақ арасына жасырынып қалады.
Аттылар Әли Баба тұрған жерге жақын келіп, қаптарын арқалап, атамандарының бұйрығын күтіп, тізіліп тұрады. Әли Баба санаса, атаманды қоспағанда қырық адам екен. Атаман жартас арасындағы есік алдына келеді де: «Сим-сим, есікті аш!» деп қатты дауыстайды. Сол сәтте үңгірдің есігі ашылады. Атаман мен қап көтерген жанына ергендері ішке кіріп, есік жабылады. Біраздан кейін шатқалдың есігі қайта ашылады. Бос қаптарды сүйреген қарақшылар сыртқа шығады. Аттарына мініп, кері шаба жөнеледі. Олар кеткен соң, Әли Баба сиқырлы есікке жақындап: «Сим-сим, есікті аш!» дейді.
Сол сәтте үңгірдің есігі ашылып, Әли Баба ішке кіреді. Үңгірде алтын мен қымбат бұйымдар үйіліп жатыр екен. Әли: «Мына есебі жоқ байлықтан аздап алсам ешкім біле қоймас» деп, екі бос қап тауып алып, ішін алтынға толтырады да: «Сим-сим, есікті аш!» деп айғайлайды. Есік сол сәтте айқара ашылып, Әли Баба шығысымен қайта жабылады.
Әли Баба алтын толы қапты есегіне артып, үйіне келеді. Әйелі ұзақ уақыт орманда не істегенін сұрайды. Әли Баба қарақшылар туралы айтып береді. Олар бар алтынды бақаға апарып жасырды. Келесі күні Әли Баба отын шабуға тағы да тауға кетеді. Ал Зейнеп бақтағы алтынды қазып алып, санауға кіріседі. Қайта-қайта шатасқан ол жүгіріп барып Фатимадан таразы сұрайды.
«Таразы не үшін керек болды екен?» – деп ойлаған Фатима таразының түбіне жабысып қалсын деп бал жағып жібереді. Зейнеп алтындарды өлшеп, иесіне қайтарып береді. Таразының түбіне жабысып қалған алтын динарды көрген Фатима кеш бата келген Қасымға болған жайды айтып береді. Қасым інісіне жолығып, алтынды қайдан алғанын сұрап алады.
Ертесіне Қасым өзімен бірге екі үлкен қапты алып, тауға жөнеледі. Ол есікті іздеп тауып, бар күшімен: – Әй, сим-сим, есікті аш! – деп айқайлады. Есік ашылып, Қасым ішке кіреді. Үңгір толы байлықты көріп, есінен айырылады. Қолына түскеннің бәрін тойымсыздықпен ала береді. Бірақ ондағы заттардың бәрін бірден алып кету мүмкін емес еді. Екі қапты толтырған ол: «Үйге бір апарып тастап, қайта келем», – деп ойлайды.
Қасым қаптарды сүйреп есік алдына әкеледі. Енді есікті ашатын сиқырлы сөзді айтайын десе, оны ұмытып қалыпты. Тек бір өсімдіктің атын айту керек екенін біледі. Ол айқайлап: – Бұршақ, есікті аш! – дейді. Бірақ есік ашылмайды. Қасым қорқып кетеді. Ойланып тағы да: – Бидай, есікті аш! – деп айқайлайды. Есік қозғалмайды. Осылай ол өзі білетін шөптердің бәрінің атын айтып шығады. Есік ашылмайды. Сол сәтте қарақшылар келіп қалады. Олар ақша толы қаптардың артына тығылған Қасымды көреді. Атаман қылышын суырып алып, оны шауып өлтіреді. Қарақшылар Қасымның денесін сол жерде қалдырып, қашырларын айдап алып кетеді.
Қасым таңға дейін оралмаған соң, Фатима жылап Әли Бабаға келеді. Күйеуінің үңгірге кеткенін айтады. Әли Баба бір есегіне мініп, екіншісін жетектеп тауға бет алады. Үңгірге кірісімен бауырының қап алтынның қасында өліп жатқанын көреді. Ол өлі денені қаптың біреуін босатып салады. Содан соң қаптарды есектерге артып, Қасымның үйіне келеді. Есікті Маржан есімді үй қызметшісі ашады. Екеуі үйге қапты көтеріп кіреді. Күйеуінен айырылған Фатима қайғырып жылайды. Өлікті жұртқа білдірмей жерлеу үшін барлық жол-жоралғысын жасайтын адамды табу керек. Себебі Әли Баба қарақшылардың оны іздейтінін білді. Маржан ақылды қыз еді. Әли Баба оған болған жағдайды, ойындағы күдігін түгел баяндап береді. Сол кезде Маржан: – Мен ондай адамды білемін. Оның аты – Мұстафа. Қаласаңыздар ертіп келейін, – дейді.
– Жарайды, бірақ көзін табалдырықтан аттағанша байлап әкел. Көрген-білгенін айтып қойған жағдайда, үйді таба алмай қалсын, – дейді Әли Баба. Маржан айтқан адамын көзін орамалмен таңып ертіп келеді. Бірақ көз байлаған орамал жыртық екен. Мұстафа келген жолын есіне сақтайды. Сөйтіп Әли Баба ешкімге білдірмей түнделетіп ағасын жерлейді.
Таң ата Ахмед базарға келеді. Ары-бері өткендерді тоқтатып, кеше кімнің үйінен өлік шыққанын сұрайды. Ешкім білмейтін болып шығады. Сөйтіп жүріп ол Қасымды жерлеуге қатысқан адамды жолықтырады. – Мен алыстан кеше қайтыс болған бай саудагер ағамды іздеп келіп ем. Сол үйге ертіп апарсаң, алтын динар беремін, – дейді мұңайып.
Баскесер Ахмедтің сөзіне сеніп қалған Мұстафа: «Жерлеуге мен қатыстым, бірақ көзім байлаулы болды. Алыстан келген екенсің, шамалап апарайын», – деп Қасымның үйін көрсетіп, динарын алып, кетіп қалады. Ахмед атаманға хабар бермек болады. Кетіп бара жатып жан-жағына барлай қарайды.
Мұндағы барлық қаптар бір-бірінен айнымайды екен. Қай үйді көрсеткенін шатастырып алуы да мүмкін. Сондықтан ол жерден әкті бір кесегін алып, қақпаға белгі салып кетеді.
Ахмедтің артынан базардан көкөніс алып келуге шыққан Маржан есіктегі белгіні көріп, бір жамандықты сезеді де, қара ниетті шатастыру үшін көршілердің қақпасына да тура сондай белгі салып, жөніне кетеді.
Ахмед ұрыны тапқанын айтып, атаманды ертіп алады. Қасымның үйі тұрған көшеге келіп қараса, барлық қақпада белгі соғылған екен. Бұларды алдап соққанын түсінген атаман ашуланып, Ахмедтің басын шауып тастайды.
«Бұл іске өзім араласпасам болмас», – деген оймен атаман келесі күні бір баскесерін қалаға жіберіп, жиырма мықты қашыр мен май құятын үлкен қырық құмыра сатып әкелдіреді. Бір құмыраға зәйтүн майын құйып, қалғандарының ішіне қарақшыларды кіргізіп отырғызады. Содан соң беттерін жауып, сыртынан май жағып шығады. Кеш батып, қараңғы түскенде май сатушы саудагер кейпінде қалаға кіреді. Мұстафаның көмегімен Қасымның үйіне келіп, Әли Бабадан бір түнеп шығуға рұқсат сұрайды. Әли Баба оны аулаға кіргізеді. Атаман Әли Баба үйге кіріп кеткенде, қарақшыларына қозғалмай отыруды бұйырып: «Түнде өзім шығып, сендерді үйге кіргіземін», – деп сыбырлайды. Әли Баба Маржанға: – Қонақ келді, жақсылап ас даярла, – дейді.
Маржан ас үйге келіп, майдың таусылғанын көреді де, қонақтың май сататын саудагер екенін есіне түсіріп, құмыралардың бірінен май құйып алмақ болады. Май құйылған құмыра бірінші тұр еді. Маржан құмыраны ашып, ыдысына май құя бергенде келесі құмырадан: «Атаман, бұл сіз бе?» – деп сыбырлаған дауысты естиді.
Қорқып кеткен Маржан үйге жүгіріп кіреді. Әли Бабаны шақырып алып, не болғанын айтады. Әли Баба май сатушының зұлым қарақшы екенін біледі. Маржанмен ақылдаса келіп, қарақшылардан құтылудың амалын табады. Маржан ас үйге келіп, үлкен ыдысқа май құяды. Ыдысты отқа қойып, майды әбден қыздырады. Қызған майды Әли Баба екеуі дыбыс шыққан құмыраға құйып жібереді. Құмыраның ішінде отырған қарақшы айқайлап үлгермей, бірден жан тапсырады. Осылай олар біртіндеп қалған құмыраларда жасырынған қарақшылардан да құтылады. Әли Баба ішке кіріп, Фатимаға: – Үйде отырған қонақ – Қасымды өлтірген қарақшылардың атаманы. Барып әкеңе айт, – деп қаланың қазысына жұмсайды.
Өзі түк болмағандай қонақты жанына келіп жайғастырады. Маржан неше түрлі ас пісіріп, дастарқанды жайнатып жібереді. Сөйтіп атаманды әбден тойдырады. Оны қатты тойғаны соншалық, тіпті қозғалуға мұршасы келмей қалады. Содан соң Маржан атаманның көңілін аулап, мың бұралып билеп береді. Атаман сол жатқан жерінде ұйықтап кетеді. Түннің бір уағында оянып, құмыраларға жақын келіп, үш рет шапалақтап: «Уақыт болды, тұрыңдар!» – дейді бұйырып. Бірақ ешкім көтеріле қоймайды. Ол тағы да: «Тұрыңдар деймін, маубастар!» – дейді дауыстап. Бұл кезде қазидың адамдары да келіп жеткен еді. Олар атаманды ұстап алып, қолын байлап өздерімен бірге алып кетеді. Фатима әкесіне Әли Бабаның қарақшылардың үңгіріне қалай тап болғанын, күйеуін өлтіріп, қазір сол қарақшылардың атаманы саудагер кейпінде үйінде қонақ болып отырғанын түгел баяндап берген болатын. Қала халқын тонап, әбден мезі еткен бұл қарақшыларды қази қолға түсіре алмай жүрген еді. Келесі күні қарақшылардың атаманын алаңға шығарып, бүкіл жұрттың алдында жазалайды. Әли Баба ағасының байлығына ие болып, Зейнеп, Фатима, Маржан төртеуі еш уайым-қайғысыз өмір кешеді. Ал қала халқы өле-өлгенше тыныш, әрі бақытты өмір сүріпті.",https://ertegiler.kz/story/ali-baba-and-thourty-thieves,2025-01-29
"Қазақ халқының ұлттық ертегілері

Сабағын оқи сала кешегі ойында кеткен есесін қайтару үшін Батыр компьютерге шүйлікті. Ата-анасы баласының сабағына керек болар деп жинаған ақшаларына осы компьютерді алып бергелі Батыр үйден шықпайтын болды. Сабақтан келе сала алдына қонжиа кетеді. Демалыс күндері тіпті күні ұзақ отырады. Кейде тіпті түннің жарымын болғанын да білмей ойнай береді. Ойыннан қалған уақытын әлеуметтік желідегі бос әңгімелерге арнайды. Анасы ұрсып жүріп, төсегіне әрең жатқызады. Әкесі жұмыстан келе сала анасы «Осы пәлені қайдан алдық?! Балам соған жабысты да қалды» деп шағымданады. Ондай кезде Батыр моп-момақан болып, кітап-дәптерлерін алып сабақ оқи қалады. Әкесі бөлмеге кіргенде, сабақ оқып отырған ұлын көріп, «Әй, балам тып-тыныш сабақ оқып отыр ғой. Қатарынан қалмасын, керек кезде пайдаланар» деп анасын қайтарып тастайды. Планшет те алып берген ата-анасы. Бірақ ол он бірінші сыныпта оқитын әкпесінің қолында. Бұған оңайлықпен бере қоймайды. «Тестке дайындаламын, аулақ жүр» деп қуып тастайды. Сыныбында барлық балада дерлік ұялы телефонның неше түрі бар. Әйтеуір көшеде кетіп бара жатқанның барлық баланың екі көздері де, ой-саналары да қолдарындағы ұялы телефонда. Тіпті «Жолдан былай қаш!» бипылдатып жатқан көлікке де қарамайды-ау, қарамайды. Ойынның қызығына кірген Батыр бір кезде шаршап көзі ілініп кеткендей болды. Түсінде де сол атыс-шабыс. Жауын өкшелеп қуып келеді. Кенет аяғы тайып кетті де, құмның үстімен сырғанағандай төменге құлдилай берді. Өзін жеп-жеңіл сезініп, жұп-жұмсақ көк майсаның үстіне топ ете түсті. Қанша жұмсақ болса да, қара жер емес пе, жамбасы ауырсынып қалды. «Қап!» деп орынан тұріп, жан-жағына аңтарыла қарады. Бұл қай жер? Айналасында жемістері уылжып пісіп тұрған неше түрлі ағаштар. Иісі мұрын жарады. Ағаштарда сайраған құстар. Аяғының асты көк майса. Көк майсада самал желмен тербелген гүлдер. Мәссаған, мынау ертегі әлемі сияқты керемет жер ғой. Кішірек кезінде анасы ғажайып өлке жайлы ертегі айтып беретін. Сол кезде тура осылай елестетуші еді. Батыр қып-қызыл болып көздің жауын алған алмаға қолын созып, біреуін үзіп алды да, бір тістеп еді, дәмі бал дерсің шіркіннің. Қанша алма жесе де, мұндай дәмді алманы ешқашан жеп көрмеген екен. Айналасына аңтарыла қарап тұрған Батыр өзі тұрған ғажайып жердің айналасы құм екенін енді аңғарды. Шетсіз-шексіз құм дала екен. Сол құм даланың ортасында осы бір алақандай ғана жерде ғажайып әлем орналасыпты. Ол ғажайып әлемнен құмды далаға аттады. Құм ыстық екен, бір екі қадам аттап еді аяғы шыдамай кері қайтпақ болып бұрылғаны сол еді, көрінбейтін бір керегеге соғылғандай кері ұшып кетті. Не болғанын түсінбей орнынан тұра салып, қайта ұмтылды. Тағы сол көрінбейтін бір нәрсе оны қайтадан кері ұшырды. Ол жанталасып ғажайып өлкені айналып кіретін жер іздей бастады. Көз алдында тұрған жерге кіре алмау қиын екен. Күннің ыстығы да өтіп барады. Қанша әуреленсе де енді қайтып ол жерге аяғын аттап баса алмасын түсінген Батыр жан-жағына байыптап қарай бастады. Көмектесетін біреуді алыстан болса да көріп қалармын деген үмітпен. Айналасында тек бұйрат-бұйрат құм дала. Аңызақ ыстық. Тек сонау көз ұшында қарайып бірнәрсе көрінеді. Батыр не де болса бара көрермін деп сол қарайғанды бетке алып жүре берді. Қанша жүргенін өзі де білмейді, бір кезде қарайған нәрсе үлкен шаһарға айналды. Қуанып кетті. Қанша шаршаса да соңғы үміті сол қалада болған соң жүрісін тоқтатпады. Қызық, бұрындары спортпен айналысып жүргенде қанша доп тепсе де, жүгіріп жарысса да шаршамайтын еді. Қазір әрең аяғын басып келеді. Күннің көзі құмды қыздыра түсуде. Батырды тер басып кетті. Бір кезде бір түп сексеуілді көрді. Маңында бірнәрсе қараңдайды. Анықтап қарап еді, адам сияқты. Соңғы күшін жинап:
— Көмектесіңіз! - деп айқай салды. Тамағы кеуіп кеткеннен бе, даусының шыққан шықпағанын өзі де сезбей қалды. Әлгі адам мұны естіген сияқты, қолындағы затын жерге қоя салып, осында қарай жүгірді. Екі қолымен тізесіне сүйеніп, әл-дәрмені құрыған Батыр оның осында бет бұрғанын көріп, қуанып кетті. Жақындағанда қараса, өзі құралыптас бала екен. Өңін күн қаққан, көзі күлімдеген қара бала. Тура өзі сияқты. Ол келе салып, торсығындағы судан Батырға берді. Судың осынша тәтті екені Батыр бірінші рет сезініп тұр. Су құйған кезде солып тұрған өсімдік бас көтереді ғой, Батырдың бойы да сол сияқты қуатқа толып, сергігендей боды. Әлгі бала Батыр шөлін қандырғанша қарап тұрды. Арасында;
— Асықпай іш, шашалып қаласың, — деп қояды. Шөлі қанған Батыр торсықты балаға қайтарып беріп, алғысын айтты. Шын жүрегімен алғыс айтты. 
****
Бұлар Құмбаланың үйіне келіп, аздап тынығып, тамақтанып алды. Бағана кездескен бала осы Құмқала шаһарының тұрғыны. Есімі — Құмбала. Мұнда барлығы құмнан жасалған екен. Үйлер қыштан өріліп, әдемі оюлармен өрнектелген алып жұмыртқаларға ұқсайды екен. Құмның аптап ыстығында үйдің іші сап-салқын, жанға рахат. Құмбала өте елгезек, ақылды бала екен. Батыр екеуі тез тіл табысып кетті. Құмбала ата-анасының тапсырған жұмыстарын зыр жүгіріп жүріп тындырып тастады да, Батырға шаһарды таныстырмақ болды. Қала өте сәулетті екен. Көшелері де түп-түзу, тап-таза. Шаһар халқының барлығы көңілді, жүздері жылы. Батырдың бөтен адам екенін білгендей таңырқай қарайды да, күлімсіреп өте шығады. Бос сенделіп жүрген бір адамды көрмейсің. Әйтеуір бірнәрсемен айналысып жатқан адамдар. Біреулер үй салып жатыр, біреулері ұстахана көрігін қыздырып қыш күйдіріп жатыр. Кішкентай балалардың ойындары да керемет. Ұзын бағаналарды орнатып, соларға байланған арқандар арқылы шыр көбелек айналып жүргені бар, үлкен нысанаға садақпен көздеп атып, мергендіктерін шыңдап жатқандары бар, тіпті, шахмат ойнап отырғандарды да кездестіруге болады.
 — Сендердің әлемдерің қызық екен, — деп Құмбала күні бойы Батырдың айтқандарын есіне алып.
— Сендер бір қорапты, кішкене бір заттарды пайдаланып көп нәрсе тындырамыз дейсіңдер? Сөзің қарасам, одан тіпті бас алмайтын сияқтысыңдар. Сонда жұмысты кім істейді? Білімді қалай аласыңдар? — деп сұрап келеді.
— Енді... білімді он бір жыл бойы мектептен аламыз. Содан кейін жоғары оқу орнына түсеміз, содан кейін..., — деп жауабын жалғастырып үлгермей көз алдындағы көрініске таң қалып, сөзінің аяғын жұтып қойды. Үлкен кітаптың жанында кәрісі бар, жасы бар бір топ адам таласып-тармасып кітаптың бір парағын оқиды. Оқып біте сала, әлгі парақ құм сияқты сусып төгіліп қалады. Келесі бетті де солай оқиды. Алдындағы көрініс тағы қайталанып жатыр. Батырдың таң қала қарап тұрғанын көрген Құмбала. — Бұл Ғалым атайдың жазған кітабы. Білімге құштар әрбір жан ол кітаптағы әр сөзді естерін есте сақтап алуға тырысады. Мұнда барлығы құмнан жасалғандықтан ұзаққа шыдамайды. Тез бұзылады, — деп түсіндіріп жатыр.
— Ал сен ше, кітап оқимысың? Батыр соңғы рет қашан, қандай кітап оқығанын есіне түсіре алмады. Кітап сөресіндегі атасы берген көп кітаптардың шаң басып жатқаны есіне түсіп, қысылып кетті. Ұялғаннан тек тұрмас деп «Иә, әрине, оқимын ғой» дей салды.
— Бізде уақыт қымбат. Қазір бар нәрсе сәлден кейін құмға айналып кетуі оп-оңай, — деген Құмбаланың сөзі Батырдің есіне тарих пәнінде оқыған құм астында қалған, сан мыңдаған қазақтың көне қалаларын түсірді. «Расымен де. Ол қалалар да құмға айналып кеткендей» деп ойлап қойды.
— Құмбала, білесің бе, мына қала маған таныс сияқты.
— Әрине таныс. Бұл сенің кішкене бала кездегі құммен ойнағанда соққан шаһарың ғой. Сенің бала-қиялыңның жемісі. Анау бұлт шаһарына қарашы, - деп Құмбала көгілдір көкте жүзіп жүрген ақша бұлтты нұсқап. Аспанға қараған Батыр аппақ шаһарды көрді. Мұнаралары да, керегелері де аппақ бұлттан өрілген ақ мәрмәрдай ақ қала. Ішіннен қуанышты балалардың даусы естіледі. Ойнап жүрген көп бала. Бақытты екендері анық. Бірақ, Батыр мұндай қала туралы қиялдамапты. Тек анасының айтқаны есінде. Иә, иә бұл анасының бала кездегі қиял-шаһары екен ғой.
— Бұл менің анамның қиял-шаһары ма?
— Иә, сенің анаңның қиял-шаһары. Көрдің бе, анаңның ойы қандай таза, асқақ болған. Ішіндегі балалар бүкіл әлемдегі ата-анасынан айырылған балақайлар. Осылайша олар шаһарды ұзақ аралады. Жан-жағына таңырқаумен келе жатқан Батырдың Құмбалаға қарауға шамасы жоқ, тек оның сөздеріне құлағын тосып қана келеді. Бір кезде жанында Құмбала емес, он тоғыз-жиырма жасар жігіттің келе жатқанын байқап қалды. Бірақ даусы сәл жуандағаны болмаса, өңі Құмбаладан аумайды.
— Құмбала? Құмбала қайда? — деп таңырқай сұрады
 — Мен ғой Құмбала, — деп күлімсірей жауап қатты жас жігіт
— Сен бе? Бірақ... 
— Бізде уақыт тез өтеді. Жалпы уақыт деген салыстырмалы нәрсе ғой. Мысалы, мен үшін сендердің өмірлерің ұзақ сияқты. Бірақ, басқа өлшемдегі әлемде сендердің өмірлерің біздікі сияқты қысқа болуы мүмкін ғой. Сондықтан әр уақытты, әр сәтті қадірлей білу керек. Ол құм сияқты сырғып кете береді... Кенет «Жау шапты!» деп бүкіл ел дүрлігіп кетті. Шаһар жігіттері лезде қаруланып атқа қонды. Арасында Құмбала да бар. Батыр де ере кетті. Шаһар сыртында мұздай қаруланған жау әскері көрінді. Түрлері өте суық. Қатал. Бұларды Батыр бір жерден көрген сияқты. Иә, иә. Өзі компьютерде ойнайтын ойынның кейіпкерлеріне ұқсайды. Бірақ көзбен көргенде өте қорқынышты екен ғой.
— Батыр, бұл да сенің қазіргі қиялыңдағы әлемнің әскерлері. Көрдің бе, адамның ойы ластанса, әлемді құртатын дүниелер пайда болады. Екеуміздің қоштасатын сәтіміз келді. Уақытым тығыз. Саған айтар тек бір ауыз сөзім бар. Уақытыңды бағала және ойыңды ластама. Сонда өзің де өзің өмір сүрген әлем де таза болады. Құмбала көпті көрген қариядай ойлы сөздерін айтқан кезде, бір күні бір айдай өткен Батыр досын қимай Құмбаланың атының шылбырынан жармасып ұстап алды:
— Кетпеші! Өтінем кетпеші. Олар сені құртады. Мен оларды білемін...Онда, мен де сенімен барайын, — деп шыр-шыр етті.
— Жоқ. Сен бара алмайсың. Сен өз еліңе керексің. Ал мен елімді қорғауым керек. Еліңді қорғайтын азамат болды. Ата-бабаңның қалдырған жер-мұрасын қастерлеп ұста. Хош! – деп атын тебініп қалып, аттандап алға шапқан салған әскердің соңынан шаба жөнелді. Батыр барлық үміті өшіп, ішіндегі ащы өксігі тамағына тығылып «Құмбала, кетпеші. Құмбала» деп сыбырлай берді. Екі жақтың әскері арасында шайқас басталып кетті. Құмбала шептің алдында атой салып жүр. Жауды тықсыртып барады. Іштей тілеулес болып тұрған Батырдің көз алдында кенет екі жақтың да әскері құмға айналып бара жатты. Мұның досы Құмбаланың денесі де көз алдында сусып бара жатты. Бұл оған көмектеспек болып ұмтылып еді, Құмбала бұған күлімдей қарап:
— Батыр, тез кет! Ұмытпа, сенің уақытың қадірлі! Оны бағалай біл! Соңғы құм түскенше еліңе жетіп үлер. Әйтпесе осында қалып қоясың. Мен өз өміріме ризамын! Кет! Қане, тездет! - деп соңғы сөздерін айтып, құмға айналып кете барды. Көп әскердің орнында үйілген екі құм төбешіктері ғана қалды. Тап бір бұл жерде ешқашан да ешнәрсе болмағандай. Алып шаһарға қарап еді, ол үлкен құм сағатына айналып, уақыт өлшемі болған құм төмен суылдап төгіле бастады. Не болғанын енді түсінген Батыр тез арада өзі түскен жерге жетуі керегін ұқты. Жанталаса жүгірді. Жүгіріп келеді. Көзінен жасы тоқтар емес. Енді көрмейтін Құмбала үшін бе, әлде осында қалып қалам деген қорқыныштан ба, не үшін жылағанын білмейді. Құм аяғын көтертер емес. Көз алдында тұрған алақандай мекенге жете алар түрі жоқ. Жүгірген сайын алыстайтын сияқты. Сағым сияқты, артынан қуып келеді. Жеткізер емес. Артына қарап-қарап қояды. Құмсағаттың құмы соңғы түйірлерін төгіп жатыр екен. Қол созым жерде қалған алақандай мекенге қолын созған күйі Батыр құлап түсті..
****
Селк етіп оянған Батыр өңі мен түсін ажырата алмай біраз отырды. Расымен де жылаған сияқты. Тамағындағы өксік кетер емес. Ұйқыдан басқа адам болып оянғандай. Мониторға қарап еді, «өзі» әлдеқашан жеңіліп қалыпты. Тас қылып жұмып алған уысын ашып еді, бір уыс құм еденге төгілді. Тұра салып, сыртта кір жайып жүрген анасының жанына барды. Баласының түрі бұзылып кеткенін көрген анасы:
— Не болды, балам? Түрің бұзылып кетіпті ғой. Бәрі дұрыс па? — деп жайып жатқан киімдер тастай салып, ұлының маңдайын ұстап әбігерге түсті. 
— Ешнәрсе болған жоқ, анашым. Мен тек...мен...мен сізді жақсы көрем,- деп анасын құшақтай алды. Анасы ұлының бұл қылығына таң қалса да оны мейіріммен бауырына қысты. Баласы құшақтамағалы көп болыпты. Анасы да ұлын сағыныпты. Екеуі ұзақ тұрды. 
— Анашым, сіздің Бұлт шаһарыңызды көрдім. Керемет екен, — деді бір кезде Батыр.
— Рас па?...Иә, ол керемет шаһар еді, — деп күлімсіреген анасы аспан көгінде жүзіп жүрген ақша бұлттарға көзін салды. Бала кездегі қиялына бір сәт қайта оралғандай болды.
— Анашым, мен енді уақытты қадірлейтін бала боламын...",https://ertegiler.kz/story/uaqut-zhailu-ertegi,2025-01-29
"Қазақ халқының ұлттық ертегілері

Баяғы өткен заманда бір маймақ аю өмір сүріпті. Ол аюдың түлкінің құйрығы сияқты үлпілдеген ұзын құйрығы болыпты. Аю балды өте жақсы көріпті. Оның бал жемеген бірде-бір күні болмапты. Сондықтан, оның күндіз-түні балды қайдан табудан басқа ойы болмапты. Ол аралар үймелеп жатқан ағаш қуысын көрсе, қуаныштан жүрегі жарылыпты. Аю осы ағаштың үстіне шығып, аралардың үйін бұзып, олардың жинаған балын жейді екен. Бейшара аралар өз үйлері мен балдарын қанша қорғағысы келгенмен, аюға шамалары жетпейді. Оның терісі қалың, жүні ұзын ғой. Ал араның тілі өте қысқа еді. Аюды шақпақ болып, жүніннің арасына кірген аралар оның жүніне шырмалатын. Аюға да керегі сол, ол ағаштан түсе салып, жерге аунап, араларды өлтіріп тастайтын. Ол аз болса, аю өзен суына сүңгіп, қалған аралардың түбіне жететін, содан кейін ағашқа қайтадан барып, балды емін-еркін жей беретін.

Бірде орманға отын шабуға бір адам келеді. Ол ағаштың үстіне шығып алып, балды құныға жеп, өзінің ұзын үлпілдек құйрығымен араларды үркітіп отырған аюды көреді.
«Ах! Сен оңбаған аю, аралардың ұясын бұзып, жинаған азықтарын жеп, оларды тонап жатыр екенсің ғой. Мен саған араларға әлімжеттік жасағаның үшін сазайыңды беремін!» деп кіжінген адам аю отырған ағашқа өрмелей жөнелді. Ол аюға жетіп, балтасын сілтеп қалды. Балта аюдың мойнына емес, оның үлпілдеген ұзын құйрығына тиіп, оны түбінен кесіп түсті. Құйрығының кесіліп түскен жері қатты ауырған аю, ағаштан тоңқалаң асып құлап түсті де, орманның ішіне қарай өкіріп, жүгіріп кетті. Содан бері аюдың құйрығы жоқ болыпты.
Ал адам болса, араның тоналған ұясын орнына қойып, үйіне кетіпті.
Мұны көрген аралар таңғалып, өздерінің Ара-аналарынан: Сіз адамның балды неге алып кетпегенін, әйтпесе аю құсап жемегенінің себебін білесіз бе? Оған ешкім кедергі келтірген жоқ қой! — деп сұрапты. Ара-ана не айтарын білмепті. Себебі ол да таңғалып отырған. Сондықтан балаларына: 
— Адамды қуып жетіп, себебін өзінен сұраңдар, — депті. Аралар адамды қуып жетіп, оның балды неге алып кетпегенін, неге жемегенін сұрапты. Адам оларға:
 — Мен сендердің балдарыңды алып кетсем, иә жеп қойсам, сендер қыстан қалай шығар едіңдер? Сендер қысқа жетпей-ақ аштан қырылар едіңдер ғой, — дейді. Аралар өз ұяларына қайтып келді. Олар Ара-анаға адамның айтқандарын жеткізді. Ара-ана ормандағы барлық араларды жинап, кеңес құрады. Бұл кеңесте аралар адамға барып, өздерін аюдың шабуылынан қорғап, оларға қамқорлық жасап жүруін өтіну керектігін айтады. Аралар адамға келіп:

— Адам, сен бізді аюдың шабуылынан қорғап жүрші! Әйтпесе, бізге бұл бұзық маймақ күн көрсетпейді. Біз саған сол үшін алғысымызды айтып, иісі аңқыған тәтті балымыздан беріп тұрамыз, — дейді. Адам келіседі. Сол кезден бастап адам мен ара достасып, бір-біріне көмектесетін болыпты. Еңбекқор аралар күндіз-түні еңбек етіп, бал жинап, адамдарға өздерінің тәтті балын сыйлайды екен. Ал адамдар оларға қамқорлық жасауды қолға алыпты. Оларға жылы ұя жасап, жыл сайын қыстан аман-есен шығуын қадағалап отырады екен.",https://ertegiler.kz/story/au-men-bal-arasy,2025-01-29
"Ertegiler.kz

Энди есімді кішкентай бала бар екен. Оның көп ойыншықтары бар екен, бірақ ең сүйікті ойыншығы – Вуди атты ковбой қуыршағы екен. Вуди – ескі, бірақ өте сүйкімді ойыншық, әрдайым Эндиге жанын беріп, оны қорғап жүретін. Бірақ Энди ойыншықтарының бір құпиясын білмейтін еді: ол бөлмеден шыққанда, барлық ойыншықтар тіріліп, өз өмірлерін сүретін.
Бір күні Энди туған күніне жаңа ойыншық алды. Бұл Базз Лайтер атты ғарышкер ойыншық еді. Ол жаңа, заманауи, әрі өте батыл еді. Ойыншықтардың арасында нағыз қаһарман сияқты болып көрінді. Бірақ бір қызығы, Базз өзін ойыншық емес, шын ғарышкер деп ойлайтын. Ол басқа планетадан келген жауынгер ретінде өз миссиясын орындау керек деп сенді.
Базздың келуімен, Вуди өзінің Эндиге керек емес болып қалуынан қатты қорқа бастады. Бұрынғыдай сүйікті ойыншық болмай қаламын ба деп уайымдады. Сондықтан Вуди мен Базздың арасында бәсекелестік пайда болды. Вуди Баззды бөлмеден тысқары шығарып жіберуге тырысады, бірақ кездейсоқ екеуі де үйден алысқа кетіп қалады.
Осы сәттен бастап, олардың нағыз шытырман оқиғалары басталады. Вуди мен Базз бір-біріне сенімсіздікпен қарағанымен, олар бірге қиыншылықтарға төтеп беруге мәжбүр болды. Олар Сид деген тентек баланың қолына түсіп, оның ойыншықтарды бұзуға құмар екенін көріп, Сидтан қашудын барлық амалдарын іздейді. Сидтің үйінен қашу үшін, Вуди мен Базз екеуі бірігіп, барлық батылдықпен ақылдарын қоса отырып, қашудың амалын табады.
Уақыт өте келе, Вуди мен Базз бір-бірін түсініп, шынайы достықтың қадірін біле бастайды. Вуди Базздың нағыз ғарышкер емес екенін, бірақ оның шынайы қаһармандық қасиеттері бар екенін түсінеді. Ал Базз болса, өзін ойыншық ретінде қабылдап, Энди үшін маңызды екенін түсінеді.
Ақырында, олар Эндиге қайтып оралады. Энди оларды көріп, қатты қуанады. Вуди мен Базз енді бұрынғыдай бәсекелеспейді, керісінше, олар бір-біріне қамқор болып, нағыз достарға айналады. Энди екі ойыншығын да қатты жақсы көріп, оларды бірге ойнауға алып жүреді.
Сөйтіп, ойыншықтар достық пен өзара түсіністіктің арқасында барлығын жеңіп, Энди үшін ең қымбат ойыншықтар болып қала береді. Олар ұзақ жылдар бойы бір-бірімен бақытты өмір сүреді.",https://ertegiler.kz/story/voody-and-buzz,2025-01-29
"Вильгельм Гауф

Ертеде аласа бойлы, шағын денелі бір адам өмір сүріпті. Оның есімі Мукраһ болатын. Алайда ел оны Кішкантай Мук деп атаушы еді. Бойы бар болғаны үш футтай ғана болатын адамға осындай есім әбден лайық. Оның денесі шағын болғанымен, басы басқаларға қарағанда ерекше үлкен болатын. Мук үлкен үйде жалғыз өзі тұратын. Егер ай сайын белгілі бір күнде серуендеуге шықпаса, ешкім оның өлі-тірісін білмеуші еді. Оның көшеге шыққаны балалар үшін үлкен мереке болатын. Айына бір рет ашылатын есіктен әуелі үлкен сәлде ораған үлкен бас шығатын. Содан кейін өңі тозған шапан киген шағын денесі көрінетін. Содан кейін жалпақ белдік байлаған кең шалбарын да көруге болатын еді. Белдікте үлкен қанжар салбырап тұратын. Қанжардың үлкен болғаны сонша, Мук қанжар тағынып жүр ме, әлде қанжар Мукты көтеріп жүр ме, анықтау қиынға соғар еді. Сырт келбеті осындай Кішкентай Мук сыртқа аяқ басқан сәтте-ақ көше күлкі мен айқайға толып кететін. Біреулері қалпақтарын аспанға атып қуанса, басқалары оның айналасында билеп жүріп, әндететін:
Кішкентай Мук,
Кішкентай Мук,
Жалғыз өзі тұрады.
Бір ай бойы көрінбей,
Тек бір күні шығады.
Кіп-кішкентай денесі,
Қазандай алып басы бар.
Кішкентай Мук қанекей,
Мықты болсаң ұстап ал!
Кішкентай Мук балалардың мазағына тіпті де ренжімейтін. Аяғындағы үлкен сандалын сүйреткен күйі олардың жанынан күлімсіреп өте шығатын. Серуен аяқталғаннан кейін ол үйіне кіріп кететін де, ол жерден бір ай бойы қарасын көрсетпейтін. Кішкентай Мухты елдер дәулетті деседі. Алайда, ол қашан көрсең де үстіндегі көне киімдерін тастамайтын. Не үшін олай екен? Ол туралы білгің келсе, онда менің әңгімеме құлақ түр. Бұл киімдер Мукқа қайтыс болғаннан кейін әкесінен мұраға қалған. Ол кезде Муктың жасы он алтыға жаңа толған еді. Оның әкесі сұңғақ бойлы, сымбатты жан болатын. Сондықтан, Мукқа әкесінің киімдері қолақпандай кең болып шықты. Бірақ, оған жаситын Мук па, киімнің артық жерлерін кесіп тастап әкесінің көзіндей көріп, үстіне киіп алды. Беліне ораған белбеуіне қылыш сияқты етіп қанжарды қыстырып, қолына таяқ алып, өз бақытын іздеп жолға шықты. Бақыт іздеп ол ұзақ жол жүрді. Жолда кездескен адамдар оның түрін көріп мазақтап күлетін. Муктың әкесі өзінің ұсқынсыз ұлы үшін ұялып, Мукты ешқашан сыртқа шығармай үйде қамап ұстайтын. Сондықтан, ұзақ жылдан кейін бостандыққа шыққан Мук қатты қуанғаннан кеудесін шаттық кернеп, елдің мазағын назарына да ілген жоқ. Көп жүрді ме, аз жүрді ме, бір кезде алыстан жарқыраған мешіттің мұнарасын көрген Муктың қуаныштан жүзі жайнап кетті. Ол ақыры өзі іздеген Бақыт қаласына жеттім деп ойлады. Бірақ, алыстан мұнартып көрінген мұнара жеткізер емес. Қарны ашып, өзегі талған, әл-қуаты қалмаған Мук аяғын әрең сүйретін алға жылжи берді. Екі күн бойы тоқтаусыз жүрген байғұс баланың жегені жабайы жидек, жатқаны қара жер болды. Үшінші күні таңертең ол үлкен қаланың қарасын көрді. Соңғы күшін жинап, алға жылжыған Мук тал түс болғанда қаланың шетіне ілікті. Қақпадан қуана кіріп, қала көшелерін аралай бастады. Бірақ, бәрі ол ойлағандай болмай шықты. Ол адамдардың барлығы үйлерінен шығып, «Кішкентай Мух, үйге кіріп тамақ жеп, сусыннан іш. Жақсылап жатып, тынығып ал» дейтін шығар деп ойлаған. Бірақ ондай қонақжайлық танытқан ешкімді көрмеді. Кенет үлкен бір үйдің терезесі ашылып, қартаң әйел былай деп әндете жөнелді, Келіңдер, келіңдер, барлығың келіңдер, Дастархан жайылып, сендерді күтеді. Достарың әнекей көріңдер, Бәріңе дәмді ас молынан жетеді. Үйдің есігі ашылып, Мук ол жерге кіріп жатқан көптеген иттер мен мысықтарды көрді. Көп ойланып тұрмастан Мук та олармен бірге ілесіп үйге кірді. Мана терезеден әндеткен қартаң әйел одан не үшін келгенін сұрады. 
— Сіз бәрін қонаққа шақырдыңыз ғой. Менің қарным аш. Сондықтан мен де келдім, - деді Кішкентай Мук. Қартаң әйел күлді де, былай деді:
— Сен өзі қайда келгеніңді білесің бе, кішкентай адам? Бүкіл қала менің мысықтарыма тағам әзірлеп, оның достарын ғана дастарханға шақыратынымды біледі. Кішкентай Мук әйелге әкесі қайтыс болып, үй-күйсіз қалған бақытсыз бала екенін айтты. Ахавзи есімді әлгі әйел Кішкентай Мукқа жаны ашып, оған өзінің үйінде жұмыс істеуді ұсынды. Оның міндеті аса қиын болған жоқ. Ахавзидың алты мысығы болатын. Әр таң сайын Мук олардың жүндерін тарап, қымбат маймен майлап, ал кешке жібек жастыққа жатқызып, кестелі жамылғымен қымтап жауып қоюы керек болды. Олармен қоса Мук үйдегі бір кішкентай итке де қамқорлық танытуы керек. Әрине, оған мысықтарға жасалғандай жайлы жағдай жасалмайды. Біраз уақыт бойы Мук өзін бақытты сезінді. Қарны тоқ, қайғысы жоқ. Бірақ, уақыт өте келе ол осының бәрінен жалыға бастады. Ахавзи сыртқа кеткен кезде, мысықтар ойларына келгенін істейтін. Бөлмені айнала жүгіріп, көздеріне түскен заттарды лақтырып, сындырып, бәрінің астаң-кестеңін шығаратын. Бірақ, қожайын әйелдің келе жатқанын аяқ дыбысын естіген сәтте-ақ түк болмағандай монтиып, орындарына жата қалатын. Шашылып жатқан бөлмені, сынған ыдыстарды көрген Ахавзи бас-көз демей Мукты төпелей жөнелетін. Ол өзінің еш кінәсі жоқ екенін айтып қанша ақталса да, сөзін құлағына ілмейтін. Сонша іздеген бақытын бұл жерден таба алмаған Кішкентай Мук қатты қапаланды. Ол бұл үйден кетпек болып шешті. Бірақ, кетпес бұрын ол Ахавзидің үнемі жабық тұратын құпия бөлмесінде не бар екенін білгісі келді. Ол бөлмеге қожайыннан басқа ешкім кіріп көрген емес. Бір күні таңертең қожайын әйел әдеттегідей серуендеуге кеткен кезде, Мук әлгі бөлмеге кіріп көрмек болды. Бірақ, қалай кірмек? Сол сәтте жанынан бір елі қалмайтын кішкетай ит «Артымнан жүр» дегендей белгі беріп, оны шалбарынан тартқылады. Мук та ана беймаза мысықтарға қарағанда осы итті жанына серік тұтып, жақсы көретін. Иттің айтқанына көніп, артынан ерді. Ол Мукты жасырын есік арқылы көптен бері құпиясына қызығып жүрген бөлмеге ертіп келді. Ол жан-жағына таңдана қарады. Мұнда көнерген киімдер мен пішіні әртүрлі ыдыстардан басқа көзге түсер ешнәрсе де жоқ болып шықты. Хрустальдан жасалған әдемі өрнекті құмыраны көріп, қолына алып қызықтап тұрған Мук кенет оны түсіріп алды. Сұмдық-ай! Қатты қорыққан Мук орнына қозғала алмай қалды. Енді бәрі анық болды. Қожайын әйел келіп, оны өлімші етіп сабамай тұрғанда бұл жерден табанынан жалтырату керек. Ол бөлмеден апыл-ғұпыл шығып, қашпақшы болып еді, ит оған «Мына үлкен сандал мен арыстанның басы бейнеленген шыбықты ал. Сонда, жағдайың жақсарады» деп сыбырлады. Мук аяғындағы етігін шеше салып, үлкен сандалды киіп, қолына арыстанның басы бейнеленген шыбықты алып, бөлмеден тез шығып, үстіне әкесінен қалған көне шапанын киіп, басына әкесінің сәлдесін орап алды артына қарамай қаланы бетке алып жүгіре берді, жүгіре берді. Оның қатты жүгіргені сонша, өмірінде осылай қатты жүгіріп көрмепті. Бірақ, неге екені белгісіз, тоқтай алар емес. Бір кезде ол аяғындағы сандалдың оны қалаған жағына қарай жүгіртіп жатқанын байқады. Бірақ, қанша тырысса да тоқтай алар емес. Тек шарасыздан жылап жіберіп, «Әй! Тоқта!»деген кезде барып, кілт тоқтады. Қатты шаршаған Мук жерге құлап түсті де, ес-түсін білмей терең ұйқыға кетті. Ұйықтап жатып түс көрді. Түсінде әлгі өзінен бір елі ажырамайтын ит оның құлағына «Кішкентай Мук, егер оң аяғыңдағы сандалдың өкшесімен айналсаң, онда қалаған жағыңа ұшып бара аласың. Ал қолыңдағы шыбық саған қазынаның жасырынған жерін көрсетеді. Алтын жасырынған жерде үш рет, күміс жасырынған жерде екі рет жерді ұрады» деп сыбырлайды. Шошып оянған Мук өзінің түсін сынап көрмек болып, дереу сандалды киіп оң өкшесімен айнала бастады. Бірақ, онысы сәтсіз шығып, жерге құлап түсті де, тұмсығын оңдыртпай ауыртып алды. Кенет оны есіне қолындағы шыбығы түсіп кетті. Ол соның көмегімен өкшесімен тұрып оп-оңай айналғаны сол еді, сандалы әуеге көтерілді де зулай жөнелді. Кішкентай Мук кірпік қаққанша қаладағы патша сарайының алдында тұра қалды. Қақпа алдындағы күзетші одан не үшін келгенін сұрады. Мук: 
— Мен патшаның бас шабарманы болу үшін келдім,- дегені сол еді. 
— Мына түріңмен, мына қысқа аяқтарыңмен бе? – деп сол жердегі сарбаздардың барлығы қыран-топыран күлкіге қарық болды.
— Тез бұл жерден табаныңды жалтырат. Бұл сенің әзілдесетін жерің емес,- деп күліп болғанан кейін Мукқа сес көрсетті. Алайда Мук айтқанынан қайтпай табандап тұрып алған соң, күзетші патшаға оның өтінішін жеткізді. Мұны қызық көрген патша қоластындағылардың барлығын сарай алдындағы алаңға жинауды бұйырды. Ол өзі төреші болып, желаяқтардың жарысын ұйымдастырмақ болды. Барлығы мақтаншақ Кішкентай адамның қалай жүгіретінін өз көздерімен тамашалау үшін алаңға ағыла бастады. Патша да балаларымен бірге тақтарына жайланып отырды. Кішкентай Мук пен оның қарсыласы сарайдың ең жүйрік шабармандары патша мен халықтың алдына келді. Кішкентай ғана күлкілі адамды көргенде алаң шуға толып кетті. Бұрын соңды қала халқы мұндай қызықты тамашаламаған еді. Мук қарсыластарына бірінші болып жүгіріп кетуін өтінді. Олар қара үзіп кеткеннің өзінде, аяғындағы үлкен сандалымен-ақ ол бәрін шаң қаптырып кетті. Халық шынайы жеңімпазды ду қол шапалақтап қарсы алды. Барлығы «Жарайсың, Кішкентай Мук! Нағыз желаяқ!» деп айқайлап, шуылдасты. Риза болған патша оны жанына шақырып алды да,
 — Кішкентай Мук, бұдан былай сен менің ең сенімді, ең жүйрік шабарманым боласың. Үнемі жанымнан табылуың керек. Сый ретінде саған жүз алтын динар беремін.Күнде менің ең жақын уәзірлеріммен бірге тамақтанатын боласың,- дейді. Кішкентай Мук ақыры өзінің көптен бері іздеген бақытын тапқанына сенімді болды. Алайда, көп ұзамай-ақ уәзірлердің оны қызғанып, өзін патшаға жамандайтынын түсінді. Қатты қапаланған байғұс Мук олардың көңілдерін қалай ауласам деп күні-түні уайымдады. Сарай бақшасына барып, не істеу керегін білмей әрі-бері сенделіп жүрді. Сол күні ол қолына әлгі шыбығында алып шыққан болатын. Кенет шыбықтың жерді үш рет ұрғанын байқады. Дереу сол жерге қанжарымен белгі салды да, сарайға оралды. Түн ортасы болған кезде күрек алып келіп, әлгі белгілеп кеткен жерін қаза бастады. Міне, ғажап! Мынау алтын ғой! Бір құмыра алтын! Кішкентай Мук алтыннан көтере алғанынша салып алды да, қалғанын көміп, алтындарын бөлмесіне әкеліп, жастығының астына жасырып қойды. Келесі күні ол алтындарын уәзірлерге теңдей етіп бөліп берді. Осылайша, олардың өзіне деген көңілін жібітпекші болды. Бірақ ол оңбай қателесті. Оның сонша алтыны бар екенін көрген уәзірлердің қызғаныштары одан әрі қоза түсті. «Ол- сыйқыршы!» деді бірі. «Жоқ, ол ұрлықшы. Патшаның қазынасы қол салды. Біраз уақыттан бері қазына біраз ортайып қалған болатын» деді екіншісі. Мұны естіген патша Кішкентай Муктың артына аңду салып, оны қылмысының үстінде ұстап алуға бұйрық берді. Түн қараңғысы қоюланғанда Мук қолына күрек алып, кешегі алтын жатқан жерге келеді. Оның аңдып тұрған уәзір мен қазынашы Архаз Мук алтынды қалтасына толтырып жатқан сәтте тарпа бас салып ұстап алып, патшаға дедектетіп сүйреп әкеледі. Патша мезгілсіз уақытта өзін оятқанды ұнатпайтын. Түн ортасында ұйқысын бұзған желаяқ шабарманына қатты ашуланды. Тыңшылар өздерімен бірге шұңқырдағы құмыра мен алтын салған Муктың киімін қоса ала келген еді. Олар бәрін патшаның алдына тастады. Қазынашы Мукты алтын жасырып жатқан жерінен ұстап алғанын айтып жатты. Патша Муктан,
— Мыналардың айтқандары рас па? Егер рас болса, осынша алтынды қайдан алдың? – деп қатты ашумен сұрады. Байғұс Мук басының бәлеге қалғанын түсініп, өзінің ешқандай алтын ұрламағанын, керісінше, бір құмыра алтынды бақшадан тауып алғанын айтып берді. Оның бұл сөзіне уәзірлер қарқылдап тұрып күлді. Кішкентай Мукқа жаны ашыса да, патша қатты ашуланып: 
— Не деп тұрсың? Патшаң осындай сандыраққа сенетін ақымақ деп пе едің? Қарай гөр! Қазынашы Архаз! Қане айт, менің қазынамда қанша қаржы жетпейді? – деп айқай салды. Қазынашы қазынадан біраз уақыттан бері көп алтынның ұрланғанын айтып ант-су ішті. Патша Кішкентай Мукты зынданға тастауды бұйырды. Оны ұрлық жасағанын мойындамайынша, шығармауға бұйрық берді. Ал қазынашы алтынды санай бастады. Кенет, алтыннан босаған құмыраның ішінен патшаның көз алдында бір қағаз түсіп қалды. Ол жерде «Бұл қазынаны тауып, ұлыма берген адамға менің ұлым мейірімділік көрсетеді. Сайд патша» деген жазу жазылған екен. Сайд патша қазіргі патшаның әкесі болатын. Соғыс кезінде ол осы қазынаны көміп кеткен. Алайда, ажалы жеткенде ол туралы ұлына айтып үлгермеген болатын. Патша сол сәтте-ақ Мукқа жала жабылғанын түсініп, патша қазынасынан ақша ұрлағаны үшін қазынашыны дереу жазалауды бұйырды. Содан кейін Кішкентай Мукқа қарап:
— Егер сен жылдам жүгіруіңнің құпиясын ашсаң, сені еркіңе жіберем, - деді. Кішкентай Мук бар құпияның сандалда екені айтты. Алайда, оң өкшенің құпиясын жасырып қалды. Патша оның сөзінің рас –өтірігін сынап көру үшін сандалды аяғына кигені сол еді, жүгіре жөнелді. Тоқтайын десе, тоқтай алмайды. Ал Кішкентай Мук болса патшаны біраз жазалағысы келіп, үндемей тамашалап тұра берді. Патша әбден шаршап, ес-түсін білмей жерге құлап түскенде ғана сандал тоқтады. Патша есін жиған кезде, Кішкентай Мукқа қатты ашуланды.
 — Мен сені еркіңе жіберем дедім. Бірақ, жиырма сағаттың ішінде менің патшалығымнан кетпесең, қазынашы сияқты сені де жазаға тартамын!- деді. Бұрынғы күніне зар болған Кішкентай Мук қатты қайғыланды. Оның үстіне сандалы мен шыбығын патша тарытып алып, қазынасына қосып қойды. Салы суға кетіп, басы салбырап ұзақ жүрген Мук қалың орман ішіндегі бұлаққа жетіп бірақ тоқтады. Ол осында күні бойы жатты. Бір кезде бұтада салбырап пісіп тұрған інжір жемісін көріп, үзіп алып, дәмін татты. Содан кейін бұлаққа келіп, шөлін қандырмақ болды. Алайда, судағы өз бейнесіне көзі түсіп, Мук шошып кетті. Екі құлағы қалқайып, мұрны сорайып өсіп кетті. Бұрынғы қайғысы қайғы ма, мынау тіпті сұмдық болды. Қатты қорыққанан екі құлағын басып ұстап алды. Енді қайтсін, мұндай құлақты кім көріпті бұрын-соңды.
— Құдайым-ай, мынау есектің құлағы ғой. Енді қайттым? Бақыт іздеп жүріп нағыз бақытсыз жанға айналдым, - деп зар еңіреді байғұс Мук. Қашан жыласын, көз жасы таусылған кезде тағы да көлеңкені саялап ағаш түбіне келді. Қарны ашып қалыпты. Қолын созып, басқа ағаштың жемісін теріп жеді. Бір кезде ол ұзын құлағы сәлдесін қозғалтып жібергендей сезініп, оны түземек болып еді, міне керемет, әлгі құлақ жоқ! Қуанып кетіп, бұлаққа жүгіріп келді де, үңіліп қарады. Бағанағы мұны қайғыға салған үлкен құлақ пен ұзын мұрын жоқ. Тек өзінің кішкентай құлағы мен мұрны ғана орнында. Әй, өмірінде осылай қуанбаған шығар! Ол екі ағаштың екі түрлі қасиеті бар екенін түсінді. Дереу, басына керемет ой сап ете қалды. Ол екі ағаштан өзі көтере алғанша інжір теріп алды да, жақын маңдағы қалаға жол тартып кетті. Қаладан өзіне сақал және бетіне жағатын қына сатып алды. Сақалды жабыстырып, қынамен бет-аузын бояп, әлгі өзін қуып жіберген патшаның сарайының алдына келді. Ол көп күткен жоқ. Патша аспазы келіп, оның жемістерін нағыз патша дастарханына лайық деп, түк қалдырмай сатып алып кетті. Патша сол күні аспазына риза болып, оны бал тамған дәмді тағамдарын жеп, мақтау айтып отырған болатын. Бас аспаз бағанағы інжір есіне түсіп еді, күліп қоя берді:
 — Істің жақсы екенін басталғаннан білесің деген. Мәртебелім, менің сізге арналған тағы бір дәмді сыйым бар, - деді. Патшаның қызы оның не екенін білгісі келіп, шыдамсыздана бастады. Аспаз інжірді алып келген кезде бәрі қуанып кетті.
— Не деген керемет жеміс!
— Дәмі қандай керемет! – деп тамсана басын шайқады Патша.
– Аспаз, сен қандай мақтауға да лайықсың! Ханзадалар мен ханшалар екі-екіден, ал уәзірлер бір інжірден жеді. Ал қалғанын патша түгел өзіне қалдырды. Кенет Амаза ханшайым: — Әкетай! – деп айқайлап жіберді.
- Түріңіз не болып кеткен?! Барлығы патшаға жалт қарады. Басында есектің құлағындай үлкен құлақтары салбырап, бетінде ұзын мұрын сорайып тұрған еді. Тек патша ғана емес, інжірден ауыз тиген барлық адамның жағдайы дәл осындай еді. Мұндай сұмдықты бұрын-соңды кім көрген?! Патша дереу ат шаптырып, елдегі барлық дәрігерлерді алдырды. Бірақ, олардың қайнатпалары мен дәрілерінен еш көмек болмады. Құлақ пен мұрынды кесіп көріп еді, қас қылғандай ол қайтадан өсіп шыға берді. Міне, енді Кішкентай Муктың күні туды. Ол ұзын шапан киіп, түрін өзгертіп келді де, өзін құлақ пен мұрынды емдейтін дәрігермін деп таныстырды. Әуелде оған сенген ешкім болған жоқ. Бірақ, ханшайым ол әкелген дәрілік жемісті жегені сол еді, құлағы мен мұрны бұрынғы қалпына келді. Патша Мукты қазынасына ертіп барып:
— Міне, мынау менің байлығым. Мені мына бәледен құтқар да, қалағаның ал, - деді. Муктың көзі бірден сандал мен шыбыққа түсті. Ол патшаға сыр білдірмей бірнәрсе таңдаған адам сияқты, қазынаны аралап жүріп сандал мен шыбықтың жанына келді. Оларды дереу ала салды да, сақалын жұлып алып, өз түрін көрсетті. Қатты таң қалған патша не істерін білмей тұрып қалды.
 — Мейірімсіз патша! Сен маған әділетсіздік істедің. Сол үшін менен естелік ретінде осы құлақ пен мұрынды саған қалдырамын! – деп айқайлады да, үш рет оң өкшесімен айналып, патша көмек шақырғанша көзден ғайып болды. Ешкім Кішкентай Муктың қайда кеткенін білмеді. Бірақ, ол өзінің ғажайып шыбығы арқылы ең бай адамға айналғаны анық. Ол үлкен дәулетімен туған қаласына келіп, патшалардай өмір сүре бастады. Бірақ, бұл әңгіменің басында айтылғандай ол көшеге балаларды өзінің ебедейсіз түрімен қуанту үшін айына тек бір рет қана шығатын. Осы оқиғаны естігеннен кейін көше балалары Кішкентай Мукты мазақтамайтын болды. Керісінше, ол үйінен шыққан күнді асыға күтіп, оны қаладағы ең сыйлы адам ретінде құрметтейтін болды. Осымен ертегіміз тәмам.",https://ertegiler.kz/story/kishkentai-muk-zhailu,2025-01-29
"Қазақ халқының ұлттық ертегілері

Ертеде бір кедей болыпты, оның үш ұлы болыпты. Үлкен баласының аты Әшкен, ортаншы баласының аты Мүшкен, кіші баласының аты Жұмакелді екен. Үйінде отырып, күнелте алмайтын болған соң, үш бала әкесінен рұқсат алып, алыс жерден кәсіп іздеуге шықпақшы болыпты. Сонымен, кедейдің үш баласы кірлерін жуғызып, бір қоржын малта алып, жүріп кетеді. Бұлар ұзын жолға түскен кезде артынан әкесі айқай салып, шақырады.
— Тоқтаңдар, әкеміз шақырады, тосайық, — дейді Әшкен. Балалары тоқтап тұрып, әкесін тосып алады.
— Қарақтарым, жолдарың болсын! Осы кетіп бара жатқан жақтан қопа кездессе қонбаңдар, түстенбеңдер. Онан әрі өте бергенде, жалғыз мола кездеседі, оған қонбаңдар да, түстенбеңдер де. Онан өтсеңдер, бір көп мола кездеседі, оған да қонбаңдар да, түстенбеңдер де... Ал енді, қош, аман болыңдар! — деп, шал қайтып кетті.
Балалар жүріп келеді. Айлардан ай өтіп, күндерден күн өтті. Тек мойындары ырғайдай, биттері торғайдай болғанда, кіші бесін кезінде бір қалың қопа қамысқа жетті. «Әкеміздің айтқаны бар, қонбайық, қопадан шыға қонайық», — десті де жүріп кетті. Әлі жүріп келеді, әлі жүріп келеді, қопа бітетін емес, күн батып, қас қарайып, түн болды.
— Қой, не де болса Құдайдың әмірімен болар. Қонайық, әйтпесе адасамыз, — деді біреуі.
Қалғандары мұны мақұлдап, қонады. Әшкен күзетте тұрады. Қалғандары ыстықтарын ішіп, ұйықтап қалады.
Әшкен күзетте әлі тұр. Әлдене уақытта айды бұлт жапты. Бұлт түйілген бетімен жатқан адамдарға қарай дауылдатып, бет алды. Бұлт жер бауырлап төмендей бастағанда қолына қанжарын алып Әшкен де бұлтпен араласа кетті. Не екенін өзі де білмеді, қап-қараңғы, әйтеуір, қолына жанды нәрсе сияқты бірдемені ұстағандай болды, алысып-алысып әлдене уақытта жерге ұрды. Маңдайының терін бір сыпырып, жан-жағына қараса, таң да сарғайып атып қалыпты. Астында жатқан жеті басы бар сары құс екен, бастарын кесіп-кесіп алып тастап, жонынан қайыс тіліп алды. Алған қайыстың ұзындығын өлшеп жібергенде, ұзындығы төрт жүз қарыс болыпты. Бүктеп қалтасына салып алып, таң атқан соң інілерінің қасына келіп жатып қалады.
Таңертең үшеуі тұрады да, ыстықтарын ішіп, жүріп кетеді. «Сен не көрдің?» — деп інілері сұраған жоқ, бұл: «Мен мынаны көрдім», — деп айтқан жоқ, жүріп келеді. Бұларға істейтін кәсіптің жөні түзуі кездеспейді, анау-мынау іске шатылмайды.
Жүріп отырып, бір жалғыз молаға кездеседі. Олар алдағыдан аман өткен соң, әкелерінің айтқанын есіне алған жоқ, қона кетті. Енді бүгін күзету кезегі Мүшкенге келді. Қалғандары ыстықтарын ішіп, жатып қалады. Мүшкен күзетте тұрады да: «Осы әкеміз не себептен осыған қонбаңдар деді, білейінші», — деп молаға жақын келді. Ай қараңғы түн, моланың жан-жағынан айналып жүріп ішіне кірсе, бір тас жатыр, ол моланың ішін жарық қылып тұр. Тасты көтеріп жіберіп еді, астынан бір есік шықты, кіріп келсе, үй-іші толған алтын, ауыз жағында тағы бір есік тұр. Ашып келсе, жеті басты бір дәу жатыр екен, оны барып оятып еді, тұра Мүшкенмен алыса кетті. Алысып-алысып, әлдене уақытта алыпты алып ұрып алты басын кесіп алып, бір басын қалдырады. Сонда алып:
— Енді мені өлтірме, дос болайық, — деп бір топ кілтті суырып берді. Өзі ертіп жүріп үй үшін аралатса, үй толған алтын, қазына екен. Мұның бәрін көрді де, кілтті қалтасына салып алды, дәудің қалған басын тағы қағып алып, өлтіріп, көме салып шықса, таң атқан екен. Туысқандарының жанына келіп жатып қалды. Ертеңіне тұрып, ыстықтарын ішіп, жүріп кетті. Ол: «Мен осыны көрдім», — деп айтпады, туысқандары сұрамады.
Сол жүргеннен жүріп келеді, күндерден күн өткенде, күн бата көп мола кездеседі. «Бұл да бір белгілі жер екен», — деп қонады. Ендігі күзеттің кезегі Жұмакелдіге келеді. Екі ағасы ыстықтарын ішіп, жатып қалады. Жұмакелді күзетте тұрады. Әлдене уақытта Жұмакелдіге ой түседі де, көп моланың ішіне кіреді. Аралап келе жатыр еді, жердің астынан у-шу дауыс шығады. Тыңдап тұрса, дауыс:
— Алпысымызға алпыс табақ жаса! — дейді. Бұл тыңдап тұр.
— Маған да бір табақ жаса! — деп бұ да айқай салады.
Сөйткенше болмай, аяғының астынан біреу шыға келеді. Шығып Жұмакелдіні жетектеп бір тесіктен алып түседі. Жердің астына бір тесіктен сатымен түсіп келеді, бір үлкен үйге кіріп келеді. Толып отырған дәулер бар. Сөйтсе, олар алпыс дәу екен. Олардың патшасының сұлу қызы бар екен, соны ханнан зорлап, алпысының қай мықтысы алмақ екен, сөйтіп, күресуге дайындалып жатыр екен. Бұлар қашан бірін-бірі жеңіп, ең мықтысы жыққанша, осылай тұрмақ екен. Хан күн сайын бұлардың кештегі қонақасыларына алпыс түйе, түстіктеріне алпыс ту қойдан сойып беріп, күтіп тұрады екен. Мұны хан ықтиярымен емес, қорқып істеп тұрады екен. Мұны естіп Жұмакелді де бір жерден отырады. Бір табақты қайқайта бес кісі әрең көтеріп келіп, Жұмакелдінің алдына қойды. Жігіттер былай кеткенше бұл етті жеп, сүйегін мұрнынан шығарып қайтарып беріпті. Осылай қып кайтып берген соң, дәулер қорқып, тағы бір табақ ет апарып берді. Оны да қағып салады. Осымен Жұмакелді алпыс бір табақты түгел жеп қояды. Енді қалған дәулерге тамақ қалмады. Дәулер патшаға кісі жіберіп:
— Қазір алпыс бір ту бие жеткізсін! — деп бұйырады. Жұмакелді бір оңаша үйге барады да дәулерге:
— Мен шақырғанда бір-бірлеп келіп тұрыңдар! — дейді.
— Жарайды, тақсыр! Барайық, — десті дәулер.
— Алпыс бір табақты Жұмакелдінің бір өзі жеген соң, бұның күші алпысымыздай болды, — деп дәулер қайғырып, үрпиісіп отыр еді. Олар бір-бірлеп келіп тұрды. Бұл бастарын ала берді. Сөйтіп, алпыс дәуді түгел өлтіріп, алпысының алпыс құлақтарын кесіп алып, орамалға түйіп, қалтасына салып алады. Кірген тесігінен жердің үстіне шығып, ағаларының жанына келіп жатып қалады. Таң атқан соң тұрып, ағаларын оятып алады да, ыстықтарын ішіп, жүріп кетеді. «Түнде не көрдің?» — деп ағалары сұрамады. «Мен мынаны көрдім», — деп ол да айтпайды.
Бір үлкен шаһарға келеді, у-шу айқай, жиын, топыр.
— Бұл не? — деп сұрайды үш жолаушы.
— Бұл біздің ханның қызына таласып, күш сынасып жатқан дәулер бар еді, хан қорыққанынан оларға күніне алпыс түйе, алпыс ту қой қонағасы мен түстік беретін. Ол үшін хан елге салық салып, елдің әбден мазасы кетіп тұр еді... Сол дәулерді бір Тәңір жарылқағыр өлтіріп, алпысының құлағын кесіп әкетіпті. Енді ханымыз: «Сол дәулерді өлтірген кісіге қызым мен тағымды берем», — деп той қылып жатыр. Бірақ ол адам табылмай жатыр, — дейді.

Бұлардың онымен жұмысы болған жоқ, оңаша бір кемпірдің үйіне барып жата берді. Жұрт әбден сергелдеңге түсті. Алпыс дәуді өлтірген адам табылмайды. Анау да келді «мен өлтірдім» деп, шамасы келген біреулердің құлағын кесіп алып, мынау да келді «мен өлтірдім» деп, бір топ құлақты тізіп алып. Бірақ дәудің құлағына салыстырып қараса, дәудің құлағының орны пілдің құлағындай болса, табылған құлақтың үлкендігі кішкене мысықтың құлағындай-ақ. Сөйтіп, дәулерді өлтірген кісі табылмады. Жұрттың бәрін шақыртып болды. «Елде енді кім қалды?» — дегенде:
— Пәлен кемпірдің үйінде бір үш жолаушы қалды, — деседі.
— Шақырыңдар! — деп бұйрық қылды хан.
Шақырушы келіп, қонақтарға:
— Сіздерді хан шақырады, — дейді.
— Қалжырап жатырмыз, бара алмаймыз, — деді жолаушылар.
Ханға «келмейді» деп, хабар сап ете қалды.
— Шақырып кел! — деп уәзірін жұмсады.
Бас уәзірі келіп:
— Сіздерді хан шақырады, — дейді.
— Біз әлгіде «бара алмаймыз» дегенбіз, бара алмаймыз. Жұмысы болса, хан өзі келсін! — деп ақырысады. Уәзір сасқанынан ханға барып:
— Бара алмаймыз! Жұмысы болса өзі келсін дейді, — деді.
Хан аз ойланып: «Осылар болмаса игі еді», — деп сескеніп, өзі келеді. Үш жігітті үйіне ертіп әкеліп, жақсылап қонақ қылады.
— Жігіттер, қайдан келе жатқан адамсыңдар, қандай ерліктеріңіз бар? Мына өлген дәуден не хабарыңыз бар? — деп сұрайды.
Ханның алдына Әшкен тіліп алған теріні тастайды. Мүшкен бір қалта кілтті тастайды. Жұмакелді алпыс құлақты тастайды. Барлығын хан қолына салып отырып, басын шайқайды.
— Мынау жеті басты дәу мен сары құс, жалғыз моладағы алтынға таласқалы үш жыл болды. Ақыры екеуі де өлген екен, — дейді. Ертеңіне хан ат шаптырып, той қылады. Алпыс ала ат, жетпіс желбас ат сойып, жұртын түгел жиды. Сөйтіп, қызы мен тағын Жұмакелдіге бермекші болады. Жұмакелді:
— Қызыңды берсең, үлкен ағама бересің, бермесең, мен алмаймын, жол соныкі, — деді.
Ханның бермейтін әлі қайсы! Тағын да, қызын да Әшкенге берді. Әшкен хан болып тұрады. Біраз жатып, екі інісі тағы жол жүрмекші болды. Азық-түлігін дайындап, ертеңіне жүруге бет алды. Қош айтысып, екі інісі кетіп бара жатыр еді, Әшкен қайта шақырып алып:
— Сендердің қандай ерліктерің бар? — деп сұрайды.
— Жай батырлығымнан басқа, қысылғанда бір теңіздің суын бір-ақ, ұрттап аламын, — дейді Мүшкен.
— Батырлығымнан басқа мынандай қасиетім бар: жаным өзімде емес, денемде қырық құлаш бүктемелі семсерім бар, сол кетсе, өлем, ол кетпесе, атса да өлмеймін, суға батпаймын, отқа күймеймін, — дейді Жұмакелді.
Енді бұлар тұрып:
— Өзіңнің хабарыңды қалай біліп тұрамыз? — деп еді, сонда Әшкен:
— Сендер жүре беріңдер, сендердің аман-жамандарыңды аспандағы жұлдыздан білемін, — дейді.
Қош айтысып екі бала жүріп кетті.
Айлардан ай, жылдардан жыл өткенде бір шаһарға келіп жетті. Қаланың бір шетіне бір үйге түсе қалса, бір кемпір отыр.
— Е, шеше, не болды? Неге жылайсың? — дейді бұлар.
— Ой, қарақтарым-ай, мен жыламай, кім жыласын? Бүгін жалғыз қызымнан айрылып отырмын, — дейді,
— Е, неге айрылдыңыз?
— Қарақтарым-ау, не қып дерің бар ма? Елімізге бір айдаһар душар болғалы биыл екінші жыл. Содан бері күніне бір қыз, бір ту қойдан жеп тұрады, ертең кезек ханның қызынікі, — дейді.
— Шеше, жылама! Балаңның орнына бала боламыз, — дейді екі жолаушы.
Кемпір сорлы қуанып қабыл алып, оларды күтіп, кірлерін жуып, жақсылап тәрбиелеп жатты.

Ертеңіне қонақтары тұрып, айдаһардың келетін жағын кемпірден сұрап еді:
— Қаланың мына жағында үш шақырым жерде жалғыз киіз үй бар, бесін кезінде айдаһар соған келеді, — деді.
Екі жігіт өзара кеңесіп, Жұмакелді бармақ болады. Жұмакелді жүгіріп отырып, қаланың шетіндегі бір жалғыз ақ үйге кіріп келеді. Ай десе аузы, күн десе көзі бар, бір сұлу қыз отыр. Жігітті көрген соң қыз күліп жібереді.
— Неге күлдіңіз? — дейді жігіт.
— Жас жігіт, ажалға кіріптар болдың ғой деп күлдім, — дейді.
— Айдауыңызға кіріптар болмасақ, ажалға кіріптар болмаспыз, — дейді де, Жұмакелді табалдырықты бір кісі сиятындай етіп қазып, өзі сонда жатады. «Ұйықтап қалсам, ояту үшін «менің қолым емес, пайғамбардың қолы» деп, бір уыс топырақ тастай бер», — дейді де ұйықтап жата береді.
Әлдене уақытта жауындатып, дауылдатып айдаһар келе жатады. Қыз састы, олай жүгіреді, бұлай жүгірді, жігіттің тірсегіне пышақ салды, былғалап қарап еді, оянбады.
Жігіттің айтқаны есіне түсе қалып: «Менің қолым емес, пайғамбардың қолы», — деп бір уыс топырақты тастай бергенде жігіт ұшып тұра келді. Қараса, айдаһар келіп қалған екен, далаға шығып еді, тартып безектетіп жігітті алып барады, жігіт қырық құлаш семсерді жазып беліне көлденең ұстай алғанда, айдаһар жұтып жібереді. Семсер айдаһарды екі айырып тастайды, жігіт айдаһардың құйрығынан сыпырылып қалады. Мұны көре сала қыз да жігітке қарай жүгіреді. Жігіт семсерді жинап алғанда, қыз да келіп етегінен: «Мен сендік», — деп ұстай алады. Жігіт тұра жөнелгенде, қыз артқы етегін кесіп алып қалады. Жігіт кете береді. Қыз белдеудегі боз қасқа ту қойдың жібін мойнына байлап қоя беріп, өзі етегін түріп алып, үйге қарай тартады. Қойшы қой бағып жүрсе, боз қасқа қой қойға келіп қосылады, көре сала қойды тастап сүйінші сұрап, елге қарай шабады. Хан бесін намазын оқиын деп дәрет алып жатқанда қойшы келіп, ханнан сүйінші сұрайды.
— Қызың жүгіріп келеді, боз қасқа қой қойға келіп косылды. Қызың тірі қалды, — дейді.
Хан нанбайды. «Осы антұрған сандырақтап, баяғы желініп қалғанды айтып тұр ма?» — деп ойлайды. Сөйткенше болмай, қыз да келеді. Хан жылап көрісіп:
— Е, неғып босадың? — дейді.
— Бір жігіт келіп айдаһарды өлтіріп, мені тірі алып қалды, — дейді.
— Ол жігіт қайда?
— Қашып кетті.
— Қайда қашып кетті? Неге айрылдың? — дейді хан.
— Мені жұлып тастап, қалаға қарай қашып кетті, ұстай алмай қалдым, — дейді қыз.
— Белгіге еш нәрсе алып қалдың ба?
— Артқы етегінен кесіп алып қалдым, — дейді қыз.
Хан ертеңіне ел-жұртын жиып, той қылып, жұрттың бәрін шақырады.
— Айдаһарды өлтірген адамға қызым мен тағымды берем, — дейді.
Жұрттың бәрі киімінің артқы етегін кесіп әкеледі, бірақ қолдағы кесінді оған ұқсамайды және қыз да: «Бұл емес», — деп азар да безер болады. «Елде енді кім қалды?» — дегенде: «Пәленнің үйіндегі қонақтар келген жоқ», — дейді біреулер.
Шақыруға хан бұйрық береді. Шақырған соң қонақтар да келеді. Келуі-ақ мұң екен, қыз:
— Мына жігіт! — деп Жұмакелдіні құшақтай алады.
Етекті салыстырса, дәл шығады.
— Мен қызымды, тағымды беремін, — дейді хан.
— Берсең, мынау бірге туған ағама бересің, бермесең, мен алмаймын, — дейді Жұмакелді. Хан қайқалаққа салып:
— Ойланайық, — дейді, ақырында: «Айдаһарды өлтірген батыр өзің, ағаң батыр емес», — деген сөзге келеді.
Жұмакелді:
— Ендеше, мынау ағам тұрғанда, мен алмаймын, — дейді.
Батырдың тіресіне шыдасын ба? Ертеңіне «береміз» деп ат шаптырып некесін қиып, тағын беріп, тойын қылады.
Мұнан кейін Жұмакелді демалып, жайланып болған соң, тағы да жүрмек болады. Азық-түлігін дайындап алып жүріп кетеді.
Күндерден күн өтеді. Жұмакелді бір шаһарға жетті. Шаһардың екі жағы ат шаптырым, оның жанында шамасы бес-алты шақырымдай жерде басы аспанмен тірескен ақ күмбез үй тұр. Оған қарамай, Жұмакелді қаланың жанындағы бір кішірек қараша үйге кіреді. Тағы кемпір жылап отыр, жігіт ойға қалды: «Ойпырымай! Осы мен жүрген жерде өңкей жылап отырған кемпір! Кайыры болса игі еді?».
— Шеше, неге жылайсың? — дейді.
— Ой, шырағым, мен жыламай, кім жыласын! Жан дегенде жалғыз ұлым бар еді, бір үш ағайынды алып болатын, анау тұрған ақ күмбез үйде тұрады. Олардың сұлу қарындасы бар еді, соны осы шаһардың ханы алмақ болып, күллі елдің жастарын әскерге жиып, сол ағайынды алыпқа әскерін қырғызып, өзі қашып келді. Кешегі күні сол әскердің ішінде балам кетіп өлді, соны ойлап, жылап отырмын, — дейді.
Жұмакелді ол ақ күмбез үйге қалай баратын жолын сұрады. Кемпір айтты. Мұның бәрін ұғынып алып, жігіт жатып қалды. Ертеңіне тұрып, кешегі айтқан жолға түсіп, теңізбен айналып жүріп отырып, ақ күмбез үйге келді. Даладан келіп:
— Үйде кім бар? Шық! — дейді.
Үйде отырған алыптың ең үлкені ең кішкенесін жұмсады.
— Бар, бар, азамат шақырады. Бар да өлтір, денесін мында алып кел! — деді.
Шыға келіп еді, Жұмакелді оның басын кесіп алып, мына жақ жанына қойды. Үйде отырған екі дәудің үлкені ортаншысын жұмсады.
— Бар! Әлгі антұрған бізге бір жапырақ бермей, жеп қояйын деп жатыр ма? — деді.
Шыға келгенде, Жұмакелді оның да басын кесіп, екіншісінің үстіне қалады. Қалған үшінші алып: «Әлгілер маған еттен бір жапырақ бермей, жеп қояйын деп жатыр ма?» — деп өзі жүгіріп шығады.
Оның басын және қағып, екі інісінің үстіне қалап, үйге кіріп келсе, бір айдай сұлу қыз отыр, көре салып, Жұмакелді шалқасынан түсіп талып қалады. Мұны көрген соң қыз жүгіріп далаға шыға келсе, үш ағасы өліп жатыр, жүгіріп келіп, қанжарды ала сала жігіттің мойнына таяп келді де, ойға түсіп: «Қой, менің ағаларым да талайдың басын кескен еді, бұ да соның бірі шығар, өлтірмейін», — деп көңілі түсіп, жігітке ғашық болып қалады. Бетіне су бүркіп алып, сөзге келіп, жігітке:
— Сен мына туысқандарымды жөндеп, таза арулап көм, сонан кейін саған некеленіп тиемін, — дейді.
Қыздың үш ағасын таза арулап қояды, мұнан кейін Жұмакелді некесін қиып қызды алады, осымен бірнеше жыл уақыт өтеді. Сол шаһардың патшасы бұл қыздан хабар әкелуге елшілікке кісі іздейді. Сонда жасы жүз жасқа келген, бір қу аяқ мыстан кемпір:
— Мен барып қызды әкеліп беремін, өзімнің тік тұрған бойымдай алтын бер, — дейді. Хан сұрағанын бермек болады.
Кемпір алтыннан қайық жасайды, ішіне алтыннан үлкен сандық жасап салады, оның ішіне жақсы қып мамықтан құс төсек, жастық салып, ішін де алтындап, қайықпен суға түсіп, ақ күмбезден алыс жерге қайығын қойып, Жұмакелді аң аулап жүргенде жолына келіп жатады. Бұл күні Жұмакелді аңнан келе жатса, жолында әлгі кемпір жатыр.
— Е, шеше, не қылған адамсың, қайдан келесің, қайдан жүрсің? — деп сұрайды.
— Ой, қарағым-ай, сұрап не қыласың! Мен сорлы елімді жау шауып, сонан қашып шығып, өлер болып жатырмын, — деді.
— Ендеше, маған шеше бол! — дейді.
Кемпір қуанып кетеді. Кемпірді артына мінгізіп алып келіп:
— Қатын, шық, шешемді түсіріп ал! — дейді.
— Бұл не қылған кемпір? Мұндай кемпір айлакер келетін, алып барып таста, керегі жоқ, — дейді келіншегі.
Жұмакелді кемпірді қайтадан бұрынғы орнына апарып салады, онымен олардың жұмысы болмайды. Кемпір әр жерден бір-бір етектен тезек теріп, үйіп отырып әлгі үйге жетеді, сөйте-сөйте үйге келіп, тезек әкеп беріп, онан отын жағып беріп, онан шайын қайнатып беріп, бірте-бірте сіңіп кетеді. Сөйтіп, жүріп, бір күні келіншекті азғыра бастайды.
— Сен үйде жалғыз отырасың, ойын жоқ, күлкі жоқ... Тым болмаса күйеуіңнің жанын сұрап алып, ермек қылып отырсашы, — дейді,
— Шеше-ау, ол не? Қалай болады? — дейді келіншек.
— Ойбай, қарағым, білмейді екенсің ғой! Батырлардың жаны бөлек болады. Сен бүгін шай ішпей қой, жылап отырып ал, «Неге шай ішпейсің?» — десе, «Жаныңды тастап кет, мен ойнап отырайын», — де, сонан кейін өзі айтады, — дейді.
— Жарайды, — деп, күйеуі қайтқанда шай ішпей отырып алады.
— Е, не болды? Кел, шайыңды іш! — дейді күйеуі әйеліне.
— Ішпеймін! Далада қызықтың бәрін сен көресің, үйде менде ойын жоқ, күлкі жоқ, жалғыз отырамын. Тым болмаса, маған жаныңды тастап кет, ойнап отырайын, — дейді.
— Жарайды, тамағыңды іш, жатқан соң айтайын, — дейді. Кемпір өтірік ұйықтаған болып, тыңдап жатады. Келіншек жатысымен-ақ байының тынышын алады. Қоймаған соң Жұмакелді өзінің жаны есіктің маңдайшасында екенін айтады. Кемпір естіп алып, ертемен тұрып, есіктің маңдайшасын шапқылап тастайды. Таңертең Жұмакелді тұрып тамағын ішіп аңға шығып кете барады.
— Сұрадың ба? — дейді кемпір.
— Сұрадым, айтты, — дейді.
— Жоқ, ол өтірік, сені алдаған екен, сен кешке жылап тағы отырып ал, — дейді кемпір.
Кешке Жұмакелді аңнан келсе, әйелі жылап отыр.
— Е, не болды?
— Сен жаныңды бермейсің, айтпайсың, алдадың? — деп өксіп-өксіп қояды.
— Жат, жатқан соң айтайын, — дейді.
Жатқан соң әйелі тағы сұрап, Жұмакелдінің тынышын алады.
— Менің жаным түндіктің бауында, — дейді.
Мұны кемпір естіп алып, түнде тұрып түндіктің бауын кескілеп тастайды. Таңертең тұрса, жігіті өлген жоқ, тұра келіп аңға кетіп қалады. Кемпір тағы сұрайды. Келіншек есіткенін тағы айтады.
— Онысы қате, сені алдаған ғой. Енді айтар, — дейді кемпір. Кешке Жұмакелді аңнан келсе, әйелі жылап отыр.
— Е, не болды?
— Сен жанынды айтпайсың? — деп еңірейді әйелі.
— Жарайды, енді айтайын, менің қырық құлаш қанжарым бар, менің жаным сонда. Егер ол қанжарым кетсе, мен өлемін. Қалайша жанымды саған берейін? — дейді батыр.
Кемпір өтірік ұйықтап жатып бәрін естіп алады. Ертеңіне Жұмакелді тұрып аңға кетеді.
Кемпір жүгіріп барып шарап әкеліп, бір құлынның етін жақсылап асып, шарапқа салды. Әйел еттен біраз жеді де құлап қалды. Жұмакелді де білмеді, жеп отыр. Бір уақытта о да жығылды. Кемпір ыдыстарын жинап болып, Жұмакелдіні шешіндірсе, кісі көтере алар емес, қырық құлаш семсерді қолтығының астына байлап алған екен, кемпір семсерді көтере алмады. Болмаған соң сүйретіп апарып дарияға тастап жіберді. Сөйтті де кемпір түк көрмеген адамға ұқсап, келіп жатып қалады. Ертеңіне кемпір тамақ дайындап, әйелді оятады, әйел әрең тұрады.
— Тамақ пісті, Жұмакелдіні оятшы, қарағым! — дейді. Келіншек барып оятайын десе, Жұмакелдінің денесі былқ-сылқ етеді, жүгіріп кемпірге келеді.
— Әже-ау, балаң өліп қалыпты, — дейді.
— Қойшы, жағыңнан алғыр! Мынау не дейді? — деп, кемпір жүгіріп келіп, қараған болып жатыр. Олай-бұлай қозғап көрді. Өлген адам тіріле ме? Көп жыла, аз жыла, ештеңе өнбейді. Келіншек талып қалады. Жеті күн, жеті түн тамақ татпай шала өлік жатады. Бір күні басын көтеріп:
— Әже, балаңды енді таза арулап, жуып көм, — дейді.
Кемпір де жылаған болып жүр. Бір құлаған молаларда кұламаған бір бүтін қабырға тұр екен, өлген адамды кемпір соның іргесіне сүйреп әкеліп, киімімен тастайды да, үстіне моланың қабырғасын құлата салады.
Бірнеше заман өтті, әйел азды. Қуарған қу шүберектей болды. Бір күні кемпір ақыл айтады:
— Қалқам, жылағанмен өлген адам келмейді. Маған да оңай тиіп отырған жоқ. Қайтейін амал бар ма? Тумаса да туғандай еді. Енді жылама, басыңды көтер, тамақ іш, — деп тамақ ішкізеді.
Мұнан кейін кемпір тағы да: «Киіміңді ки, бойыңды көтер, су жиегіне барайық», — дейді.
Шешесі қастық істейді деген ойында да жоқ, киімін киіп алып, су жиегіне шықты. Жағалап қыдырып жүр еді, күннің астында көз көрім жерде жалтыраған бір нәрсе көрінеді.
— Шеше, әне бір жалтыраған не нәрсе? — дейді.
— Жүр, барайық! — дейді кемпір.
Екеуі жағалап келсе, бір алтыннан жасалған қайық. Кемпір екеуі қайыққа мініп алып, суды қыдырады. Келіншек судың ар жағынан қараса, үлкен сандық тұр, ішін ашып қараса, құс төсек салулы, жұп-жұмсақ бір кісілік төсекті көреді. Кемпір оның көргенін байқайды да:
— Қарағым, ішіне жатып көрші, сияр ма екенсің? — дейді.
Келіншек ішіне кіріп жата бергенде, кемпір сандықтың аузын жаба қойып, сумен жүзіп отырып, ханның үйіне келеді.
... Күйеуі өзі өлмей тұрғанда қызға ағаларының барлығын айтқан, оларды қыз жақсы біледі, кемпірге тісін басып жүр, байын да сол өлтіргені енді сезіле бастады. Қызды әкелген соң хан ат шаптырып, той қылып, мәз-мәйрам болып жатыр. Қызда ойын да жоқ, күлкі де жоқ, тек отыру. Хан қызға сөз салдырады.
— Мен қазір ханға тимеймін, мен қайғылы болып отырмын, отыз күн ойнымды, қырық күн тойымды істесін, оған дейін ханның сол салтанаты арқасында қайғымды ұмытайын, онан кейін ханға тиейін, — деді қыз. — Және маған күтуші етіп, өзімнің үйренген шешемді берсін, өзіме жеке үй тігіп қойсын, басқа жан онда аяғын басушы болмасын.
Сұлудың сөзі екі бола ма?! Бәрі орындалып жатыр. Бұлар осымен жата берсін.
Енді Әшкенге келейік. Әшкен бір күні далаға шығып, уәзірлерімен тұрса, аспанда бір жұлдыздан қан тамып тұр екен. Көре салып Әшкен: «Уф, менің інілерімнің бірі өлген екен!» — деп үйге кіріп, уәзірлеріне жылдам ат, әскер, азық дайындап, ертең бір жерге жүретінін айтып, жатып қалады. Таңертең уәзірлері келіп:
— Хан тақсыр! Кешегі айтқаныңыз даяр болды, — дейді. Хан барып киімі мен сауыттарын киіп, садақтарын алып, жүз әскер мен алты айлық азық алады, тұлпардан жүз атты мініп, жүзін жетекке алып, інілерінің кеткен бетімен бұ да жүреді. Жүріп келеді. Тұлпарға жол алыс па? Әлдене бір уақытта шаһарға жетеді. Қаланың шетіндегі бір лашық үйге тоқтап, ханның ордасын сұрайды. Біреу орданы көрсетеді. Келіп қонақтар түсіп жатыр, ханның даяшылары жалақтап қонақтарды қонақ үйге әкеліп, күтіп жүр. Ханның бас уәзірі келіп жүріп Әшкенге көзі түсіп: «Мынау біздің ханымыз емес пе?» — деп бетіне қарап, киімі басқа болған соң, ханның ордасына кіріп келсе, хан үйінде отыр.
— Хан тақсыр! — деді уәзір.
— Не арызың бар? Айт! — деді хан.
— Қонақтардың ішінде бір адам бар екен, сізден ешбір аумаған. Жаңа сіз екен деп, сөйлесе жаздадым, — деді.
— Жансыз болып білші. Менің туғаным болатын, бірақ ол кісі хан болатын. Егер сол болса, мұнда келсін, — деді.
Уәзір жүгіріп шығып қонақтардың бірінен жөн сұрады. Уәзір жүгіріп келіп өз ханынан сүйінші сұрады. Хан өзі келіп, Әшкенге сәлем беріп, амандасып, жай-күйін айтты.
— Мүшкен, енді сен тірі екенсің, өлген Жұмакелді болды. Қару, күш жина, ертең іздейік, — деді Әшкен.
Таң атқанша барлық қару-жарақ, ат, көлік, әскер даяр болды. Жұмакелдінің кеткен бетіне қарап, екі хан жүріп кетті. Тұлпарға жер алыс па? Ә дегенше, бір шаһарға жетіп келді. Бұлардың шаһары бұл шаһарға қарағанда шаһар емес, бұлар шаһарға қарап, таң қалды. Жөн сұрауға қаланың шетіндегі бір лашық үйге кісі жіберді. Бұл үй Жұмакелдінің алғашқы түскен үйі екен. Кіріп келсе, бір кемпір жылап отыр.
— Е, шеше, неге жылайсың?
— Ой, қарағым, мен жыламай кім жыласын? Тірі баладан тірі айрылып, өлі баладан өлі айрылып отырмын, — деп өз баласының өлгенін, онан кейін Жұмакелдінің ақ күмбезге кеткенін, онан хабарының жоғын айтты. Ол бала іздеп кеткен қызды хан алып келіп, отыз күн ойыны болып, қырық күн тойы болып жатқанын айтты.
Әшкен тұрып:
— Кәне, баяғы өнерің қайда? — деген соң Мүшкен ішін босатып алып, ышқынып суды бір ұрттап алғанда, құп-құрғақ болып, жол ашылып қалды, әскерлері бері өтіп алды. Ақ күмбез үйге жақын келсе, жерді сызып бір із жатыр. Әшкен көрген заманда-ақ:
— Мынау, Жұмакелдінің семсерінің ізі екен, — деп, ізге түсіп отырса, үйден шығып, суға келіп тіреледі.
— Кәне, тағы ұрттап көр! — деді Әшкен Мүшкенге.
Мүшкен суды ұрттап алып еді, ештеңе де көрінбеді. Суды қайта құйып жіберді. Әлдене уақытта күшін жинап, қайта тартқанда жердің бір қабат қыртысы ұртталды, сосын жылтыраған бірдеме көрінді, қазып жіберіп қараса, семсер бүктелген қалпында құмға кіріп жатыр екен, ала сала мола біткенді әскерлерге ақтартса, Жұмакелдінің тәні сары тат болып киімімен жатыр екен, алып жуындырып жіберіп, Әшкеннің өзі: «Менің қолым емес, пайғамбардың қолы», — деп семсерді бұрынғы орнына байлап жібергенде, бала көзін ашып тұра келді.
— Өте қатты ұйықтап кеткенмін, — деді.
— Ұйықтаған жоқсың, өліп тірілдің, — деп еді, нанбады. Үйіне келсе әйелі де, шешесі де жоқ, кемпірдің түбіне жеткенін сонда ғана білді. Жұмакелді барды да тоғай толған жылқыдан екі жүз ту биені айдап келіп:
— Мынаны тамақ қыла беріңдер! Мен хан жаққа барып келейін, — деп жанына бір батырды алып кетіп қалды.
Келсе, ел жиналған той, ханды сол табанда ұстатып алып, өз уәзірлеріне бұйрық беріп, дарға тартқызды. Ханның көмекші уәзірлерінің бәрін адамына өлтіртіп, үйге келсе, келіншек аппақ қудай болып жүдеген, құр сүйек, тек ілініп отыр екен. Жігіт кіріп келгенде келіншегі талып қалды. Жылауға да шамасы келмеді. Оны жұбатып, қуантып алып, кемпірді ұстатып, тірілей сойып өлтіреді. Өзі ханның тағына мінеді. Сөйтіп, туғандарын қайта қайырды.
Әке-шешесін, баяғы моладағы алтынды алдырып, үшеуі үш жерге патша болып, барша мұратына жетіпті.",https://ertegiler.kz/story/kedeidyn-ush-uly,2025-01-29
"Қазақ халқының ұлттық ертегілері

Ертеде патшаның екі қызы болыпты. Патша екі қызын да жақсы көріпті. Қыздары не қаласа, соны беріп, бетінен қақпай өсіреді. Бірақ өсе келе қыздарының мінезі өзгере бастапты. Үлкен қызы үнемі мұңаюмен, ал кіші қызы жадырап жүреді екен. Патша бірде Ұлықпан хакімді шақырып:
— Хакім, менің екі қызым бар. Кіші қызым үнемі жадырап жүреді. Ал үлкен қызым күлмейді, дертін ешкім білмейді, — деді.
— Патшам, рұқсат етсеңіз, сарайыңызда бірнеше күн қонақ болайын. Қыздарыңыздың мінезін көрейін, жауабын содан кейін берейін, — деді Ұлықпан. Патша рұқсат етеді.
Ұлықпан екі қызбен күнде сұхбаттасып, сыр бөліседі. Байқаса, жайдары жүретін кіші қызы ұйықтар алдында үнемі тек жақсылықтар ойлайды екен. Таңертең ұйқыдан тұрғанда да тек жақсы адамдарды, жақсы істерді ойлап оянатын болыпты. Ал үлкен қызы күні бойы көрген қиыншылықтар мен жамандықтарды еске түсіріп ұйықтайды екен. Таңертең де төсектен тұрғанда кешегі көрген жағымсыз оқиғаларды есіне түсіретін болыпты.
Ұлықпан патшаға келіп:
—  Патшам, өмір айна сияқты. Адам айнадан өзін қалай көргісі келсе, айна оны солай көрсетеді. Өмірдің жақсы жақтарын ойласақ, өмір бізге әдемі көрінеді. Сіздің үлкен қызыңыз өмірінің тек жаман жақтарын ойлап жүреді. Сондықтан оның ойын да жамандық билеп, ашу-ызаға тез бой алдырады. Қабағы ашылмайды. Бұдан былай ол жатар кезінде тек жақсы ой ойласын. Таңертең тұрғанда да жақсы тілекпен, жақсы ниетпен оянсын. Сонда көңілдің кірі тез кетеді, — депті.
Содан бастап үлкен қызы тек жақсылықтар ойлап жүретін болыпты.",https://ertegiler.kz/story/patshanun-eki-kyzy,2025-01-29
"Басқа

Бір кездері Коноха деп аталатын тыныш ауыл болды. Бұл ауылда көптеген қайратты ниндзялар өмір сүрді. Бірақ бір күні, ауылға үлкен және зұлым Тоғыз құйрықты түлкі шабуыл жасады. Түлкінің күші өте үлкен болды, ол ауылды қиратып, көптеген адамдардың өмірін қиды. Ауылдың ниндзялары түлкіні тоқтатуға тырысты, бірақ ол өте күшті еді. Соңында, Төртінші Хокаге - Минато Намиказе, өзінің және әйелі Кушина Узумакидің өмірін қатерге тігіп, құбыжықты жаңа туған ұлы Нарутоға мөрлеп жапты.
Наруто кішкентай кезінен-ақ үлкен тағдырдың иесі болды, бірақ ол бұл туралы білмеді. Ол тек ата-анасыз өскен бала еді, ауыл тұрғындары оны құбыжықтың рухын сақтаушы ретінде көріп, одан аулақ жүрді. Жас Наруто жиі жалғыздықта өсті, бірақ ол әрқашан жарқын және қайратты бала болды. Ол өзінің арманы - Хокаге болуды армандайтын, Коноханың ең мықты ниндзясы болуды көздейтін.
Жасөспірім Наруто ниндзя академиясында оқыды, бірақ оның мінез-құлқы мен еркелегіш әрекеттері оны жиі қиындыққа ұшыратты. Ол басқа оқушылар сияқты жақсы бағалар ала алмайтын, бірақ оның ешқашан берілмейтін қайратты мінезі ерекше болатын. Ол бір күні өз арманына жететінін, Хокаге болатынын сенетін.
Академияда Наруто бірнеше дос тапты. Оның ең жақын достары Саске Учиха және Сакура Харуно болды. Саске - Учиха кланынан шыққан, өте мықты және талантты ниндзя еді. Ол өз отбасының кек қайтаруды армандайтын, ал Сакура - ақылды және қайратты қыз, ол да ниндзя болуды армандайтын.
Бір күні, Наруто, Саске және Сакура, олардың жетекшісі Какаши Хатаке болып, алғашқы миссияға аттанды. Бұл миссия олар үшін үлкен сынақ болды. Олар бір ауылға шабуыл жасаған зұлым ниндзяны тоқтатуы керек болды. Бұл миссия барысында олар өз күштері мен қабілеттерін сынға салды. Миссия барысында Наруто өзінің нағыз күші достық пен ынтымақтастықта екенін түсінді. Ол Саске мен Сакураның арқасында үлкен кедергілерді жеңе алды. Миссия кезінде Наруто үлкен ерлік көрсетіп, достарын қорғау үшін бар күшін салды. Ол өзінің күшін арттыру үшін көп жаттықты, ешқашан берілмей, өз мақсатына жетуге тырысты.
Уақыт өте келе Наруто өзінің ішкі күшін, яғни Тоғыз құйрықты түлкінің күшін игере бастады. Бұл өте қауіпті және қиын процесс болды, бірақ ол өзінің ұстаздарының көмегімен бұл күшті дұрыс пайдалануды үйренді. Наруто өзінің ішкі күшін игеру арқылы одан да мықты ниндзяға айналды. Ол көптеген жаңа достар тапты, олардың көмегімен ол жаңа шеберліктерді игерді. Ол өзіне сенімді болып, өз армандарына жету үшін үлкен күш-жігер салды. Наруто ешқашан берілмей, әрқашан алға ұмтылды.
Нарутоның жолында көптеген қиындықтар болды, бірақ ол әрқашан достық пен ынтымақтастықтың маңызын түсінді. Ол әрқашан достарын қорғап, олар үшін бар күшін салды. Оның достары да оны әрқашан қолдап, бірге күресті. Олар бірге көптеген қиындықтарды жеңіп, үлкен жеңістерге жетті.
Ақырында, Наруто өзінің арманына жетті. Ол көптеген шайқастарда жеңіске жетіп, өз күшін дәлелдеді. Ол Хокаге атанып, Коноха ауылының ең мықты және құрметті ниндзясы болды. Оның достары мен ауылдастары оны мақтан тұтты.
Нарутоның ертегісі - қайраттылықтың, достықтың және арманға жетудің керемет мысалы. Ол ешқашан берілмей, әрқашан алға ұмтылды. Оның оқиғасы бізге қиындықтарды жеңіп, өз армандарына жетуге күш береді.",https://ertegiler.kz/story/naruto-ninja,2025-01-29
"Ertegiler.kz

Ауылда, көк аспанға қарап, арманын қанат қылған бір кішкентай бала бар еді. Оның аты — Данияр болатын. Данияр ауылдың шетіне барып, аспанда қалықтаған құстарды көрген сайын, солардай биікте еркін самғауды армандайтын. Ол өзіне: ""Бір күні мен де ұшқыш боламын, көк аспанды шарлап, әлемді көретін боламын!"" — деп уәде беретін.
Даниярдың бұл арманы кішкентай кезінен-ақ қалыптасқан еді. Әр ұшқан ұшақтың дауысын естіген сайын ол сол жаққа қарап, ұшаққа қол бұлғайтын. Қолын қанат сияқты жайып, үй ішінде жүріп, өзі ұшып бара жатқандай сезінетін. Оның ата-анасы баласының бұл әуестігін білгенде, оның арманын қолдап, кішкентай ойыншық ұшақ сыйлады. Данияр сол ұшақты қолына ұстап, аспан әлеміне саяхат жасап жүргендей сезінетін.
Бір күні ауылға үлкен авиамектептен ұшқыштар келіп, балаларға ұшақтар мен аспандағы өмір туралы айтып берді. Олар аспанда қалықтаудың керемет сезімін сипаттап, өздерінің ұшу тәжірибелерімен бөлісті. Данияр солардың әр сөзін ынтамен тыңдап, көзі оттай жанды. Ол үшін бұл кездесу — арман жолындағы үлкен қадам болды.
Ұшқыштар кетер кезде Данияр оларға барып: ""Мен де сіздер сияқты болғым келеді! Бір күні аспанда ұшып, бәрін көремін!"" — деді. Ұшқыштар оның батыл да сенімді көзіне қарап: ""Біз сенің арманыңның орындаларына сенеміз. Сен де бір күні аспанда самғайтын боласың, Данияр!"" — деп батасын берді.
Содан бері Данияр әр күн сайын өз арманына жету үшін көп еңбек етті. Өсе келе ол шын мәнінде ұшқыш атанды. Енді, кішкентай кезінде армандаған биік аспанда құс секілді еркін қалықтап жүр. Даниярдың жүрегі әрдайым аспанмен бірге соғып, оның арман жолындағы жеңісін еске салып тұрады.",https://ertegiler.kz/story/men-ushqysh-bolamyn,2025-01-29
"Қазақ халқының ұлттық ертегілері

Асан қайғы Желмаяға мініп, жиһан кезіп, «Жерұйық» дейтін ну орманды, көгорай шалғынды, сулы жер, қой үстіне бозторғай жұмыртқалайтын қоныс іздейді. «Елді сол жерге қоныстандырсам!» - деп, арман етеді. Жүрген жерінде жақсы қонысқа да, жаман қонысқа да баға беріп отырады. Түркістанның қасында ескі қорған қала Сауранды көргенде: «Әттеген-ай, қорғанды ай тақырдың бетіне, Шөлістанның өтіне салған екен. Сарқырап аққан суы жоқ, жайқалып тұрған нуы жоқ - түбі тұрақты қала бола алмас», - деген екен. Асан қайғы Маңғыстауға үш барып, үш қайтыпты. Асанның екі баласы: «Маңғыстау малға жайлы қоныс бола алар ма?» - дегенде, Асан қайғы: «Түбінде мал баққан шаруаға Маңғыстаудан жақсы жер болмас», - депті. Жетісуды көргенде: «Мынау Жетісудың ағашының басы сайын жеміс екен, шаруаға жақсы қоныс екен», - депті. Баянауыл тауын көргенде: «Баянға жаймай, қой семірмес», - деп, Асан қазіргі Баянауылды өзіне жайлау етіпті.
Қаратал өзенінің өлкесін көргенде: «Ей, сарқырап аққан Қаратал, артың кең, алдың тар-ау!» - депті. Өйткені бұл өзен құмға сіңіп жатады екен.
 Осы күнгі Мерке ауданындағы Аспараны көргенде: «Ей, Аспара, көршіңмен тату бол, шөбіңе суың жетер!» - деп жүріп кетіпті. Шу өлкесін көргенде: «Ей, Шу, атыңды теріс қойыпты! Тегінде бір шулағаның болмаса, ну қамысың еліңді жұтқа бермес», - депті. Шудың аяғында Сарысу елі шөп жимай, Шудың қамысын қыстап, жаз Арқаны жайлайды екен. Әулие-Атаның (қазіргі Тараз қаласы) шығысынан аққан Талас, батысынан аққан - Келес дейтін өзендерді көргенде, малға жайлы екенін біліп: «Ей, екі Талас, бір Келес, малсыз күнің кенелмес. Жері де жайылған малға жұт болмас!» - деген екен. Жуалы жеріндегі Ауан дейтін қара топырақты, егістік аймақты көргенде: «Шөбің семіз, қарың мол, топырағың май екен, кәдіріңді егін салған ел білер», - депті.
Ақмешіт (қазіргі Қызылорда) тұсындағы Сыр өлкесін көргенде: «Ей, Ақмешіт, жерің шаң екен, суың жар екен, әр бұтаның түбінде кесек етің бар екен! Елің жұтамас, малыңның көзіне сақ бол!» - депті. Қарсақбай аймағын көргенде: «Айналаң жапан түз екен,тауыңның асты жез екен, екі тауың ел біткенді шақырар, басыңа байлық қонар, жұртың ашықпас!» - деп жүріп кетіпті. Нарын
- Самар аймағын көргенде: «Е, Нарын, тайың айғырдай, тайлағың бурадай екен! Қысың ұзақ: шаруаңа сақ бол!» - депті. Шыңғырлау өзенін көргенде, түсе қалып, Желмаясын оттатып: «Жылқының өзі өскен жоқ, Шыңғырлау, сен өсірген екенсің!» - деп, қонып кетіпті. Бірақ Асан ол кезде шұрайлы, қоныс, нулы өлке таба алмапты. Ол Ұлытау жаққа келіп өліпті.",https://ertegiler.kz/story/asan-kaigy,2025-01-29
"Қазақ халқының ұлттық ертегілері

Қожанасыр шомылып жатып, дарияға ау салып жүрген балықшыларды көреді. Ол сүңгіп барып, ауға түсіпті.
- Ауға үлкен балық түскен сияқты, сілкінуі зор,-деп, балықшылар ауды тартып қараса, Қожанасыр ыржиып шыға келіпті.
- Қожеке, бізді мұншама масқара етіп, ауда неғылып жүрсіз? - десе, Қожанасыр:
- Суда балықша жүзу ежелгі арманым еді, обалыма қалдыңдар, - деп, балықшылардың өздеріне байбалам салыпты.",https://ertegiler.kz/story/arman,2025-01-29
"Ertegiler.kz

Ерте, ерте, ертеде, Скандинавияның биік тауларында, мәңгі жасыл ормандар мен мөлдір көлдер арасында, кішкентай бір ауыл өмір сүріпті. Бұл ауылдың тұрғындары еңбекқор әрі мейірімді адамдар екен. Бірақ сол ауылға жақын маңда тұратын тролльдар әрдайым тұрғындардың мазасын алатын. Олар түнде шығып, ауылдың ең жақсы жеміс-жидектерін ұрлап кететін.
Бұл тролльдар жай ғана қарапайым емес, өте қулықты әрі күшті болатын. Бірақ бір күні ауыл тұрғындары шыдамдары таусылып, тролльдардан құтылудың амалын іздеуге кірісті. Ауылдың ең дана қариясы бір күні былай деді:
– Бізге тролльдарды жеңу үшін жарықтың күші керек. Тек бір ғана нәрсе бізге көмектесе алады – ол Жарқыраған Жұлдыз.
Жарқыраған Жұлдыз – аспандағы ең жарқырап тұратын жұлдыз екен. Оның күші тролльдардың қараңғы жүректерін ерітіп жібере алады. Бірақ бұл жұлдызды тауып алу оңай емес, өйткені ол алыс таулардың ең биік шыңында жасырынған. Бұл шыңға тек ең батыл және жүректі адам ғана жете алады.
Ауылдың ең батыл баласы Олаф бұл тапсырманы орындауға бел байлайды. Ол сапарға шығып, алыс жолдармен жүріп, әртүрлі қиындықтарды жеңеді. Биік шыңдарға өрмелеп, мұздай көлдерден өтеді. Ақырында, ол Жарқыраған Жұлдызды тауып алады. Жұлдыздың жарығы соншалықты күшті еді, Олафтың жүрегі одан сайын батылданып, ол ауылына тез оралады.
Олаф ауылға келгенде, түн ортасы болатын. Тролльдар дәл сол кезде ауылдың бағын тонауға шыққан еді. Бірақ Олаф Жарқыраған Жұлдызды алып шыққанда, жұлдыздың жарығы тролльдарды қорқытып, оларды ерітіп жіберді. Тролльдардың жүректері таза жарыққа шыдамай, олар бір-бірден ғайып болды.
Содан бері, ауыл тұрғындары тыныш өмір сүріп, тролльдар ешқашан қайтып келмепті. Ал Олаф нағыз батыр атанып, ауылдың құрметті азаматына айналыпты. Жарқыраған Жұлдыз аспанда жарқырап, әр түн сайын ауылды қорғап тұратын болды.
Осылайша, тролльдардың дауысы мәңгіге тыйылып, ауыл тұрғындары бақытты ғұмыр кешіпті.
Соңы.",https://ertegiler.kz/story/trolls-and-bright-star,2025-01-29
"Ertegiler.kz

Ерте заманда Алтын Жазық атты кең далада Арман есімді ақылды әрі әуесқой бала өмір сүріпті. Ол күнде Алтын Жазықтың әр бұрышын зерттеп, жаңа нәрселерді үйренуді ұнататын. Бірақ бір кемшілігі бар еді: Арман сабақты кейде немқұрайлы оқып, тез жалықтырып жіберетін.
Бір күні ауыл ақсақалы Қарабай ата Арманға келіп:– Арманжан, сен білімнің маңызын түсіну үшін ерекше бір сынақтан өтуің керек, – деді.
Қарабай ата оған үлкен құпияны ашты: Алтын Жазықтың арғы жағындағы биік таудың шыңында Самұрық атты қасиетті құс бар. Оның алтын қанатында әркімнің өмірлік армандарын орындауға мүмкіндік беретін сиқырлы сөздер жазылған. Бірақ Самұрыққа жету үшін көп білім мен шыдамдылық керек.
Арман қатты қызығып, бірден жолға шықты. Ауыл ақсақалы оған:– Жол бойы білімге назар аудар, әр қиындықты жеңу үшін сабыр мен ақыл керек, – деп ақыл берді.
Арман алыс сапарға аттанып, көп кедергілерге тап болды. Бірінші күні ол қараңғы орманға кірді. Орманда оны қалың шырмауық шырмаса да, ол өзінің мектепте оқыған ""Өсімдіктердің түрлері"" деген сабағын есіне түсіріп, шырмауықтың әлсіз жерін тауып, оны шешіп алды.
Келесі күні Арман үлкен өзенге кезікті. Өзенде ағысы қатты болатын, ал жағалауында көпір де жоқ еді. Сонда Арман геометрия сабағында үйренген үшбұрыш принципін қолданып, ағаш бұтақтарынан мықты сал жасап өтті.
Ақырында, Арман биік тау шыңына жетті. Шың басында Самұрық құс оны күтіп отыр екен. Құс Арманнан:– Балам, менің алтын қанатымдағы сиқырлы сөздерді оқу үшін сен сабыр мен білімді қолдандың ба? – деп сұрады.
Арман өзінің жол бойындағы оқиғаларын айтып берді. Самұрық оған ризашылық білдіріп:– Білім – нағыз байлық. Сен сабақты жақсы оқығаның үшін ғана бұл жерге жеттің. Енді өз армандарыңды жүзеге асыра аласың, – деді.
Самұрық құс өзінің алтын қанаттарын жайып, Арманға арманын орындауға мүмкіндік беретін сиқырлы сөздерді оқытты.
Сол күннен бастап Арман білімге ерекше ықыласпен қарап, барлығын мұқият үйренуге тырысты. Өйткені, ол білімсіз армандарға жету қиын екенін түсінді.
Қорытынды:Білім – адамды шыңдарға жетелейтін ең құнды құрал. Әрбір жаңа сабақ – арманға жетудің бір қадамы.",https://ertegiler.kz/story/samruk-golden-wings,2025-01-29
"Қазақ халқының ұлттық ертегілері

Бірде ай өзіне көйлек тіктіріп алмақ болыпты. Тігінші айдың бой тұрқын өлшеп алады да көйлекті пішіп, тігуге кіріседі. Уәделескен шағында Ай көйлегін алуға келсе, көйлегі әрі тар, әрі қысқа болып шығыпты.
 
— Иә, мен қателескен екем, — дейді тігінші. Сөйтіп, көйлекті қайта пішіп, қайта тіге бастайды. Уәделескен мерзім жақындап, Ай көйлегін алуға тігіншіге тағы келеді.
Бұл жолы да көйлегі шақ келмей, қысқа болып қалыпты.
Иә, тағы да дұрыс өлшемеген екем ғой, — дейді. Айдың толыса беретініне түсінбеген тігінші. Сонымен қайта өлшеп, қайта пішіп, қайтадан тігуге кіріседі.
Ай тағы да көйлегін алуға келе жатады. Тігінші киіз үйдің түтігінен асқанда келе жатқан топ-толық өзі тіккен көйлектен екі есе үлкен Айды көреді. Не істерін білмей, сасқалақтап тігінші басы ауған жаққа қаша жөнеледі. Ай әрі іздеп, бері іздеп тігіншіні таба алмай қалады. Сол себепті, Ай көйлексіз жалаңаш қалыпты.",https://ertegiler.kz/story/ai-nege-zhalanash-kaldy,2025-01-29
"Қазақ халқының ұлттық ертегілері

Ертеде жалғыз басты бір бай өмір сүрді. Оның туысқаны да, баласы да жинаған мал мүлкі мен ақшасы еді. Соларды баладай мәпелеп күтетін. Бір күні ол жалшысының көңілді күлкісін естіп оның үйін айналшықтап тың тыңдады. Бірақ мардымды ештеңе ести алмады. Ол ертесіне жалшыны түннің ортасына дейін босатпай әбден жұмысқа салды. Бірақ кешегі күлкі тағы қайталанды. Дегбірі қашып шыдамсызданған бай енді ""мынау менің қазынамнан ұрлап жүр, сол үшін үйіне барып мәз болып жатыр” деген жаман ойға кетті. Ол жалшысының есігін бір теуіп кіріп барды. Сөйтсе жалшысы екі баласын арқасына мінгізіп алып, өзі ат болып ойнап жүр екен.
 — Ақымақ, бүгін қиралаңдап дұрыс жұмыс істемедің! Түнімен мына мұрынбоқтарыңды ойнатамын деп шаршайды екенсің ғой! — деп ақырды.
— Қожайын, осы екі балапанымды көргенде шаршау, уайым дегенді ұмытып, тыңайып, сергіп қалам, — деп байыпты қалпынан жазбай жауап берді малайы.
— Нағыз ақымақ екен! — деп үйден атып шыққан бай енді ""мен кеш кіріп қалдым ба екен, ол ұрлаған ақшасын тығып үлгерді де, маған сыр бермей отыр сұмпайы” деп күдігінен арыла алмай-ақ қойды. Екінші күні жалшы таң атқанша жұмыс жасады. Бірақ ол еш реніш білдірмей үйіне қайтты. Бай соңынан бұқпантайлап барып тағы тың тыңдады. Құлағына шықырлаған ақша мен сылдырлаған күміс теңгені жалшысы санап жатқандай естіліп кетті. Ол тағы да есікті бір теуіп кіріп барды. Екі баласын екі жағына алып қаннен қаперсіз рахаттанып ұйықтап жатқан жалшысын көргенде не істерін білмей қалды. Үн-түнсіз білдіртпей үйден шығып кетті. Сонда да күдігі сейілер емес. Ертесіне жалшысының көңілді, сергек қалпы байға өзін мазақ қылып тұрғандай көрініп кетті. Бай ақыры:
— Менің қазынамнан біраз қаражат жоғалды. Соны сенен басқа ешкім алған жоқ. Себебі сен үнемі көңілді жүресің, тыққан ақшаң болған соң көңілің тоқ боп жүр, — деді. Сонда жалшысы:
 — Қожайын, жағдайың сорлы құлдан да жаман-ау. Күнде кешке үйімді торауылдайсың. Менің байлығым екі балам мен жан жарым және денсаулығым мен қара күшім. Құланиектеніп таң атқаннан кеш батқанша тәңірімнен осы байлығымнан айыра көрме деп тілеймін. Сондықтан мен бақыттымын, көңілдімін, — деп жауап берді. Не дерін білмеген бай үн-түнсіз қалды. ""Япырмай, шынында да мына қара құл бақытты. Мен сияқты қызғанатын байлығы да жоқ. Байлық маған бақытсыздық үшін біткен бе? Басым ауырып кетті”. Осы күні жалшы үйіне ерте қайтты. Оның сыртынан қарап тұрған бай алдынан жүгіріп шыққан екі баласына қызыға қарап қалды…",https://ertegiler.kz/story/baqutsyz-bai,2025-01-29
"Ertegiler.kz

Ерте-ертеде, қысы ұзақ, аспаны жұлдызға толы өлкеде, Жетіқарақшы деп аталатын жеті батыр өмір сүріпті. Олар өздерінің мықты, әрі батырлығымен даңқы шыққанымен, қулық пен зұлымдықтың жолына түсіп, аспанның түкпірінде мәңгіге қуылған екен. Олардың ең бастығы – Жарқыра, аспанда ең жарық жұлдыздай жарқырап тұратын алып, қатігез қарақшы болыпты.
Бір күні Жетіқарақшылар аспанның басқа бір бұрышында орналасқан Үркер тайпасының Үлпілдек атты қызын көріп, оның сұлулығына тәнті болады. Үлпілдек таңғы шықтай мөлдір, аспандағы бұлттардай нәзік, жұлдыздай жарқыраған ару еді. Қарақшылар оған ғашық болып, оны өздерімен бірге мәңгі аспанда алып қалуды шешеді. Қарақшылардың бастығы Жарқыра өзінің батырларымен бірге Үлпілдекті ұрлап кетеді де, оны алып Темірқазық жұлдызына жақын бір жерге жасырып қояды.
Бұған қатты күйінген Үркер тайпасының батырлары өздерінің сүйікті қызын құтқару үшін ұзақ сапарға аттанады. Олар әр түн сайын Жетіқарақшылардың ізіне түсіп, аспанда шұғылалы шоқжұлдыздармен жарыса отырып, Темірқазыққа қарай жақындайды. Бірақ, тағдырдың бір тосын сыны бар еді — күннің таңы атқан сайын олар қарақшыларды қуып жетуге жақын болғанда, көкжиек бозарып, таң ататын. Осылайша, олар әр кеште жолын бастап, әр таңда сол күйі Жетіқарақшыларға жете алмайды екен.
Темірқазықтың өзі бұл құпияны біліп, жұлдыздар арасында мейірімді әрі данагөй болғандықтан, көмекке келуді ұйғарады. Ол Жарқыраға шыдамдылықпен қарап, бір күні оған сөз арнады:
— Жарқыра, сен қаншалықты күшті, бірақ сол күшің тек қулық пен зұлымдыққа жұмсалып келеді. Адамның жүрегінде шынайы махаббат пен мейірім болмаса, оның күші неге жарайды? Үлпілдекті қайтар, сонда сенің атың жұлдыздар арасында мәңгілік жарқырайды.
Жарқыра біраз ойланып, ақыры Темірқазықтың даналығын түсінеді. Ол Үлпілдекті босатып, қарақшылардың енді ешқашан зұлымдық жасамауға ант етіп, Темірқазықтың төңірегінде мәңгі айналып жүруіне келісім береді. Сол күннен бастап Жетіқарақшылардың жарығы біртіндеп сөне бастайды, тек Жарқыраның ғана нұры алыстан жарқырап тұрады.
Ал Үркер тайпасы Үлпілдекті аман-есен құтқарып, өздеріне қайтарады. Содан бері Үлпілдек аспанның шоқжұлдызына айналып, Жетіқарақшылар мен Темірқазықтың мәңгілік айналысын бақылап тұрады дейді аңыз.
Жетіқарақшы шоқжұлдызының аспандағы қозғалысы осылайша халық жадында қалды, ал Темірқазық – олардың бағыттаушысы, тағдырларының куәгері болып қала бермек.",https://ertegiler.kz/story/zheti-qaraqshy-ertegi,2025-01-29
"Қазақ халқының ұлттық ертегілері

Ерте, ерте ертеде, ешкі жүні бөртеде Ақ жайықтың жағасында еліне елеулі, халқына қалаулы, бір домалақ ана өмір сүріпті. Сол анадан тараған төрт қыз бар екен. Олардың ауыз десе аузы, күндей жарқыраған көзі бар. Дүниенің сұлулығын өздеріне дарытқан сұлу қыздары болыпты.
 Анасы жақсы тәрбие беріпті, Үлкен қызының аты «Көктем». Ол ақ жарқын, мінезі нәзік. Екінші қыз «Жаз» жарқырап, жайдарлы, әр уақытта күлімдеп, нұрын шашып жүреді. Үшінші қызы «Күз» басқа қыздарға қарағанда жылауық, жаңбырлы болады, бірақ қолы ашық мырза екен. Ал кіші қызы «Қыс» басқа қыздарына қарағанда салқын, қаталдау.
Қыздары бой жетіп, саналы да салмақты қыз болып өсіпті. Осы қыздарын домалақ ана өздерінің құтты орындарына қондырыпты. Үлкен қызы арыстай үш ұл туып, үшеуі де ел қорғаған батыр болыпты. Екінші қызы үш қыз туып үшеуі де адамзатқа жан жылуын сыйлай білетін мейірімді қыздар атаныпты. Үшінші қызы жаздай жайдарлы үш қызды дүниеге әкеліпті. Төртінші қызы берекесі мен ырысы мол, қолдары ашық, келген қонақты қадір тұтатын, қонақжай үш қыз өсіріпті.
Осы төрт қыздан өрбіген ұрпақтары елге, халыққа пайдасын тигізіп, ел аузында аттары аңызға айналыпты. Олар жылдың төрт мезгілі мен он екі айы екен.",https://ertegiler.kz/story/zhyl-mezgilderi,2025-01-29
"Ertegiler.kz

Ертеде, бір ауылда екі айлакер әрі ақылды кейіпкер өмір сүріпті. Бірінің аты — Алдар көсе, екіншісінікі — Қожанасыр. Екеуі де қулық-сұмдықтарымен танымал болыпты, бірақ екеуі бір-бірімен кездесіп, кімнің ақылдылығы басым екенін білуге құмар болыпты.
Бір күні Алдар көсе Қожанасырға хат жазады:""Армысың, Қожанасыр! Меніңше, екеуміз кездессек, ауылдағы ең ақылды кім екенін анықтауға болатын сияқты. Сен не дейсің?""
Қожанасыр хатты оқып, жымиыпты. Ол да хат жазады:""Армысың, Алдар көсе! Сенің ұсынысың өте қызықты. Мен келісемін. Ертең таңертең базар маңындағы үлкен ағаштың түбінде кездесейік.""
Келесі күні екеуі де сол жерде кездесіпті. Ауылдың барлық адамдары да жиналып, бұл айлакер екеудің жарысын тамашалауға келген екен.
Алдар көсе бірінші болып сөз алады:— Қожанасыр, сенің айлаң көп екенінен хабардармын, бірақ менде бір жұмбақ бар. Егер шешімін таба алсаң, сенің ақылдылығыңды мойындаймын. Мына жұмбағымды тыңда: ""Таңертең көзін ашып, түсте шөлдеймін, кешке толамын, түнде көзімді жұмамын. Бұл не?""
Қожанасыр ойланып қалады да, күліп жібереді:— Бұл сенің досың, күн екен ғой! Таңертең күн шығып, түсте аспанда жоғары көтеріледі де, кешке батуға айналады. Бұл жұмбақты шешу оңай болды!
Алдар көсе басын шұлғып, Қожанасырға келіседі:— Дұрыс айтасың, Қожанасыр. Бірақ менің де бір тапсырмам бар: менің қармағымды алып, көлден ең үлкен балықты ұстап келші. Бірақ бір шарт бар: қармақтың шынжыры жоқ!
Қожанасыр Алдардың тапсырмасын түсінбей қалса да, ойланбастан келісіп, қармақты алып көлге кетеді. Ол жерде ұзақ уақыт отырады, бірақ ешбір балықты ұстай алмайды. Кеш бата ауылға қайтып келіп, Алдарға былай дейді:— Алдар көсе, сенің тапсырмаңды орындауға тырыстым, бірақ қармақсыз балық ұстай алмадым.
Сонда Алдар көсе күлімсіреп:— Міне, Қожанасыр, сен менің айтқанымдай жасамай, қарапайым жолмен ойландың. Бірақ мен сенің балықты қолмен ұстауыңды немесе суды шелекпен ағызып, балықты қолға түсіруіңді ойладым. Бұл менің айлам еді.
Қожанасыр Алдардың сөзін тыңдап, оның тапқырлығын мойындайды:— Дұрыс айтасың, Алдар көсе. Сенің айлаң менен асып түсті.
Екеуі де бір-бірінің тапқырлығын мойындап, достық қол алысқан екен. Сол күннен бастап Алдар көсе мен Қожанасыр ауылдың ең сыйлы әрі әзілқой адамдары болыпты. Олар бір-бірін құрметтеп, бірге көптеген қызықты оқиғаларды басынан өткерген екен.",https://ertegiler.kz/story/aldar-kozhanasyr,2025-01-29
"Қазақ халқының ұлттық ертегілері

Бірде жалғыз жортқан қасқыр байқаусызда адамдар құрған торға түсіп қалды. Сойдақ тістерімен қанша шайнаса да жіп-жіңішке тор жібін қия алмады. Түс ауа бір топ аттылы кеп торды сүйреп әкетті.Қап-қараңғы жерде екі күн жатқан қасқырды сыртқа бүгін алып шықты. Екіаяқтылар жіп торды темір торға ауыстырды. Алғашында жарықтан көзін аша алмай біраз әуреленген жыртқыш айналасына бағдарлай қараған сәтте, өте аң-таң қалды. Жағалай қойылған темір торға аң патшасы арыстаннан бастап, барлық аңдар қамалыпты.Сол-ақ екен бұған қыр көрсеткендей бір адам кеп, арыстанды қолындағы жіңішке шеңбер сымның ортасынан өткізіп секірте бастады. Адамға әбден мойынсұнған арыстанның лып етіп кіп-кішкентай шеңберден оп-оңай өтіп, әрі-бері секіргенін көрген қасқыр:– Аң патшасы, азулы да, ашулы арыстан, адамға қалай бағындың?! Оу, сонда адам аң патшасынан да күшті болғаны ма?! Айлалы деп, өжет деп, патша деп бағынып келген арыстан, қоян секілді қорқақ па едің?!– деп ызалана айқай салды. Темір торды тістелеп қатты аласұрды. Ақыры тынышталып, құйрығын қимылдатып, ызалы дауыспен ырылдап тыным тапқандай болды.Сол сәт бір адам келіп қасқырдың аяғын қолындағы ұзын темірімен түртті. Қасқыр да арс етіп темірді қауып алмақшы болып еді, торға тұмсығы кептеліп қалды. Енді дыбыс шығармай мұрнын кіржитіп айбат шеге бастады. Қасқырдың әр жерінен бір түрткілеген адам темірді ара-арасында әдейі қатты батыңқыратып та жіберді.Содан бері қасқыр адамға қатты ызалы. Арада бірнеше күн өткенде темір тордың ішін бірнеше жерден ағаш таяқшалармен бөліп, оның ұшына ет байлап қойды. Етке ұмтылған қасқыр ағаштың үстінен асылып, бірде астынан етбауырлай жата қап жорғалап өтіп, етті жұлып жей бастады.Қасқырдың бұл қимыл-қозғалысы адамдарды қатты қуантты. “Енді біраз уақыттан соң қасқыр бәрін де бұлжытпай орындайды” деп сенді. Бір апта тұрған ағаштың орнын енді шеңбер сыммен бөлді. Бұл арыстанға қолданған шеңбер сым еді. Қасқыр тым-тырыс жатып алды. Етті де жемеді.Жыртқыштың бұл әрекетіне таңданған адамдар қалай да қасқырды шеңбер ортасынан өтуге үйреткісі келді. Олар қасқырды тағы да түрткілей бастады. Бұл әрекет бөрінің әбден ызасын келтірді.Шеңбер ортасынан қасқырды өткізе алмаған адамдар енді оған тамақ беруді тоқтатты. Бұл екі күнге созылды. Ашу мен аштық бойын жайлаған жыртқыш бар ашуын ішіне бүгіп жатып алды.Үшінші күні қасқырдың таң ертеңнен түс ауғанға дейін қозғалмай жатқанын байқаған адам оны таяқпен түртіп көрді. Қасқыр тырп етер емес. Жыртқыштың айлакерлігін білетін адам таяғын бірнеше жерден батыра нұқыды. Таяқ жанына қанша батса да, қасқыр сыр бермеді. Оның өлгеніне көзі жеткен адам есікті ашып жайбарақат торға енді. Осы кезде арс еткен қасқыр даусы мен сұсты бейнесінен шошынған адам сілейіп тұрып қалды...* * *Қасқыр беті ауған жаққа қарай жорта берді...Іңірде мұрнына бір иіс келді. Мал иісі танауын жыбырлатып барады. Жақын маңда ауыл барын сезді. Ауыл оты көрінгенде қас карайған еді. Ол түннің аууын күтті. Көздегені ауыл шетіндегі саяқ қора.Апыл-ғұпыл қамыс қораны тісімен қарш-қарш шайнап тесе бастады. Қорадағы қойлар дүр етіп көтерілгендей болды. Ет қызуымен қораның екінші бұрышын тескен қасқыр бір тесіктен жанталаса мұрнын тығып ырылдаса, екінші басынан құйрығын кіргізіп бұлғаңдата бастады. Сайтан секілді тұмсық екінші жерден құйрық боп көрініп, қойлардың “мә” деп маңырауға ғана шамасын келтірген еді.Қорыққан қойлар бір-бірін таптап бір түнде бес қой бірден өліп қалды. Адамдар аң-таң. Ауылды неше түрлі аңыз аралап кетті. “Қой өлтіретін кесіртке пайда болыпты”,– дейді.Адамдар арам өлген бес-алты қойды ауыл шетіне апарып бетін кұммен бүркей салды. Қойлар бір аптаға азық болды. Осы уақыт аралығында ауылға қой жегіш “кесіртке” де келмеді. Енді-енді тыныштала берген адамдар бүгін тағы дүрлігіп қалды. Бүл күнгі жемтігі он күнге емін-еркін жететін секілді.Жалғыз қасқыр жаз бойы осы маңдағы ауылдың түгел мазасын кетірді. Әбден семіріп қор жинап, адамнан мүлдем сескенбейтін болды. Қайта, енді адамдар түнде кезекпен қой күзете бастады.Қойларды өлтіріп жүрген қасқыр екенін сезген ауыл иттері иелеріне түсіндіре алмады. Оларға қалайда қасқырды ұстап алу керек болды. Кеш бата өте сақ жүретін болды.Түн ауа ауылға кірген қасқыр бір күзетші итпен кездесіп қалды:– Ізіңді білдірмейтін қу қасқыр екенсің?– деді салған-нан ит.– Адам мені қатты зәбірледі. Сол кегімді алып жүрмін!– деді қасқыр.– Адам – менің ием, мен оған адал қызмет етуім керек. Сондықтан, сені ауылға жібере алмаймын,– деді ит те қалыспай.Адам – ием деген сөз қасқырдың қытығына тиді.– Иә, бір кездері мен де арыстанды патша көргем. Сөйтсем, ол адамның қолында түкке тұрмайтын мысық боп қалды. Сен де мен секілді адамды ием деп қателесіп тұрсың. Сенің адамың – менің қолымдағы ұршық. Мен оны шыр айналдырып жүрмін. Сенімен мен іздеген ие ол бөтен сияқты,– деді қасқыр.Бұл кезде таң бозамықтана түскен еді. Кенет, ауыл жақтан бір күңіренген дауыс естілді. Сай-сүйегіңді сырқыраткан, жан-дүниеңді босатқан сондай бір азалы да, әдемі әуен. Дауыс шыққан жаққа мойын бұрған қасқыр адамның көкке қарап тұрған түрін көріп таң қалды. Дауысты ұйып тыңдап қалған қасқырды ит бас салды. Шаң-шұң төбелесті ауыл адамдары да көрді. Олардың кесіртке деп жүргендері кәдімгі шұбар төс, дәу арлан қасқыр екеніне сол сәт көздері жетті. Бұл хабар ауылдан-ауылға тарап, бәрі қасқырға қарсы шайқасқа дайын отырды.Сонда ғана адам мен қасқыр арасындағы бітіспес жаулық шын басталып еді.Түс ауа ауылға қарай құлаған отар дөңге көте-рілгенде қасқыр ту сыртынан тиіп, он-он бес қойды тамақтап үлгерді. Қапталда алаңсыз келе жатқан шопан қой арасында қасқырдың жүргенін білмей де қалды. Аяқ астынан үрке жан-жаққа бытырай қашқан қойларға ие бола алмай: “Айт! Айттап!”– жүргенде қу қасқыр көзіне түспей сайға түсіп кетті. Аңқау қойшының отар соңын-да әр жерде бір теңкейіп қалған өлі қойларды көргенде зәресі ұшты. Қалтырап-дірілдеп, ат үстінде еркін отыра алмай, жүрегі атқақтап, артына алақтап, әйтеуір, қалған қойды ауылға жеткізді.Қасқыр осы оқиға ұмыт болғанға дейін ауылға бір жоламайда. Керісінше, көрші ауылды шулатып одан әрі кете беретін.Бір күні көрші ауылдан мынадай әңгіме шықты. “Қой бағып жүрген бақташы анадай жерде ойнақ салып жүрген жалғыз қасқырды көреді. Қасқыр көзге кішкентай секілді көрінеді. Шопан қолындағы сегіз өрім қамшысына сеніп қасқырға тұра шабады. Жақындай бергенде жын ба, сайтан ба қасқыр жоқ боп кетеді. Түсінбей қалған малшыға әлгі қасқыр сопаң етіп тағы бір жерден көрінеді. Қуа жөнелгенде тағы жоқ боп кетеді. Солай қасқыр адамды арбап алысқа апарып тастап, отарды түгел қырып кетіпті” деген әңгіме малмен отырған ауыл-ауылдың үрейін ұшырады.Араға бірнеше ай салып қасқыр алғашқы ауылға қайта соқты. Бұл кезде қыс түсіп, айнала аппақ қарға оранған еді. Мал – қорада. Шашау шықпайды. Қатты ашыққан қасқыр ауылға тағы да жақындады. Иек астында ауыл оты жарқырайды. Мал иісі мұрынды жарып барады. Көз қарауытып, бас айналып кетті... Кенет! Кенет бір нәрсе жүрегін суырып алғандай болды. Бір алып күш өзін екіге бөліп жібергендей болды... Сарт еткен ащы дауыс құлағын бітеп тастады. Бар екпінімен сырт айналды. Қақпан тізеден жоғары аяғын анадай жерге ұшырып түсірді. Жаны қысылып, аспанға қарап күңірене ұлып жіберді. Сол сәт құлағына өткендегі адамның жан дүниесін идір-ген үні келгендей болды. Ауырсынғаны сәл басыл-ғандай ма-ау! Әлде жан-дүниесінде бір нәрсе тыншыды ма-ау! Ол бір рахат сезімді басынан өткізді. Көктен бір көмек қол созғандай болды. Ол өзін балқытқан үннен айырылып қалғысы келмей ынтыққан үстіне ынтыға тыңдай берді... тәтті сәтті қасына шәуілдеп үріп келген ит сетінетіп жіберді. Дауыс та тына қалды. Артынан дабырлап адамдар да келе жатты. Ол сол сәт адам дауысы деп ойлағаны өз даусы екенін білді. Күңіренген азалы дауыс өз жүрегін қақ айыра шығып жатқанын сонда ғана сезді. Аяғы сынып, өлім мен өмір арасында арпалысып жатса да, өзіне бата алмай шәу-шәу етіп тұрған итке қарап:– Менің ием көкте! Сенің адамыңның да иесі сонда секілді!– деді. Ит жауап қатып үлгермеді, адамдар келіп қалды. Сол сәт ауыр соққы қақ маңдайға тиіп, қақыратып өтті. Қасқыр сылқ түсті... “Адамдар ақылға шорқақ. Бұл дүниедегі барлық тіршілік иесін өзіне қара күшпен бағындырғысы келеді. Бұл – оның ең әлсіз тұсы. Ақыл иесі, Ол мейірімді, оның шапағатынан тек шуақ шашып тұрады. Ол ештеңені зорлықпен істемейді. Яғни, адамнан да құдіретті біреу бар... адамның көкке қарап бірдеңе тілегенін көргенмін...”Қасқыр соңғы рет көзін әлсіз ашып көкке қарады, таңғы жұлдыздар әр жерде бір жарқырайды. Бірте-бірте жұлдыздар сейіліп, көгілдір аспанға жұтылып кете барды...* * *Содан бері қасқыр атаулы қиналғанда көкке қарап ұлитын болды...",https://ertegiler.kz/story/kaskyr-nege-uludy,2025-01-29
"Ertegiler.kz

Ерте заманда, аспан мен жердің арасында барлық тіршілік иелері бейбіт өмір сүретін керемет бір әлем болған екен. Бұл әлемде адамдар, жануарлар, құдайлар және тіпті құбыжықтар да бірге өмір сүріп, бір-бірімен дос болып, қиындықтарды бірге еңсерген. Алайда, бұл әлемде бір ғана нәрсені ешкім білмейтін: барлығының түпкі мақсаты не екенін. Біреу оны түсінуге тырысты, біреу оған мән бермеді, бірақ барлығы осы құпияны сақтап қалды.
Бұл әлемнің ең биік тауында ежелден бері жасырынып жатқан қасиетті орын болды. Бұл орынды тек ең батыл да ақылды жауынгерлер ғана таба алатын еді. Ол жерде «Мәңгілік Тас» деп аталатын бір ерекше зат жасырынған болатын. Ол тастың күші шексіз еді, бірақ ол тек күш беріп қана қоймай, әлемнің барлық құпияларын да аша алатын.
Бір күні Құдайлар мен Адамдар арасындағы ежелгі келісім бұзылып, әлемге қараңғылық пен хаос ене бастады. Әділетсіздік, қатыгездік пен қорқыныш бүкіл әлемге тарады. Адамдар құдайлардың көмек сұрап жалбарынса да, олар естімей қалды. Осы уақытта аспаннан бір ерекше жаратылыс – Укун есімді қара маймыл түсіп, адамдарға көмекке келді. Укунның тағдыры осы әлемнің тағдырымен тығыз байланысты еді, бірақ ол өзі бұны әлі білмейтін.
Укунның бойында күш пен айлакерлік қана емес, сонымен қатар даналық пен әділдік те бар болатын. Ол өзінің шынайы міндетін түсінбей, әлемді зерттеп, өзінің жолын іздеп жүрді. Бірақ, бір күні ол аңызға айналған ""Мәңгілік Тас"" туралы естіді. Бұл тасты табу үшін, Укун ұзақ және қауіпті саяхатқа аттанды. Ол көптеген сынақтардан өтуге, көптеген құбыжықтармен шайқасуға және ең бастысы, өзінің ішкі әлсіздігін жеңуге мәжбүр болды.
Укун сапарын қасиетті орманда бастады. Бұл орманды ""Шексіз Орман"" деп атайтын, ол жерде адам аяғы баспаған, табиғаты өте ерекше еді. Онда күндер мен түндер бір-бірімен алмасып отырмайтын, тіпті уақыттың өзі тоқтап қалғандай сезілетін. Укун бұл орманда бір апта бойы жүрді, бірақ ол әрқашан бір орында тұрғандай көрінетін. Уақыт өте келе, ол тек физикалық күштің бұл жерде ештеңе шешпейтінін түсінді. Сөйтіп, Укун орманның құпиясын ашуға тырысты.
Бір күні, орманның тереңінде ол өте үлкен және ежелгі ағашты көрді. Бұл ағашта орманның құпиясы жасырылған болатын. Ағаштың жанында үш түрлі есік болатын, әр есік бір жұмбақпен жабылған еді. Бірінші есікке жақындаған Укун оның жұмбағын оқыды:
""Қай нәрсе аспанға да, жерге де, адамдардың жүрегіне де жақын?""
Укун ойланып, аспан мен жердің, адамдардың жүрегінің байланысын түсінуге тырысты. Ол ұзақ ойланса да, жауабын таппады. Алайда, орманның құстарын тыңдап отырғанда, ол олардың әндерінде белгілі бір ырғақ бар екенін байқады. Бұл ырғақ желдің, ағаштардың жапырақтарының сыбдырына үйлесетін. ""Махаббат"", - деді ол күлімсіреп. ""Махаббат бәріне жақын: аспанға да, жерге де, адамдардың жүрегіне де"". Бірінші есік ашылды.
Келесі есіктің жұмбағы мынандай еді:
""Менің құдіретімде әлемнің барлық құпиялары бар, бірақ мені көргенде адамдар қорқады. Мен кіммін?""
Укун бұл жұмбақтың шешімін бірден таппады. Ол әлемнің құпияларын, адамдардың қорқыныштарын зерттей бастады. Бірнеше күн бойы ойланған ол ақырында жауап тапты. ""Өлім"", - деді Укун тыныш қана. ""Өлім – әлемнің ең үлкен құпиясы, және одан қорқатын адамдар көп"". Екінші есік те ашылды.
Үшінші есіктің алдында Укунның күмәні болды, өйткені бұл жұмбақ өте күрделі еді:
""Мен барлық жерде бармын, менсіз өмір жоқ, бірақ мені ешкім көрмейді. Мен кіммін?""
Бұл жұмбақ Укунның ойларын қатты шатастырды. Ол орманның әр бұрышын зерттеді, әрбір жаратылысқа назар аударды, бірақ бәрібір жауабын таба алмады. Уақыт өткен сайын, ол үмітін жоғалтып, орманнан шыға алмай қалатындай көрінді. Бірақ бір күні, ол орманның тыныштығына назар аударды. Барлығы үнсіз қалғанда, Укун бір нәрсені түсінді: ол өзі де тыныштықтың бір бөлігі еді. Жауап дәл осында: ""Ауа"", - деді ол сенімді түрде. ""Ауа барлығында бар, онсыз өмір жоқ, бірақ оны ешкім көрмейді"". Үшінші есік те ашылды.
Үшінші есік ашылғаннан кейін, Укун үлкен үңгірге кірді. Бұл үңгірдің ішінде ""Мәңгілік Тас"" жатқан еді. Бірақ тасты алған кезде, ол өзін өте әлсіз сезінді. Тас оған үлкен жауапкершілік артып, әлемнің барлық құпияларын ашып берді. Укун енді өзінің шынайы міндетін түсінді: ол бұл тасты өз мүддесіне пайдаланбай, керісінше, әлемнің тепе-теңдігін сақтауға тиіс болды.
Бірақ осы сәтте қараңғылық қайтадан бас көтеріп, Укунға шабуыл жасады. Бұл қараңғылық бұрынғы құдайлардың қатыгездігі мен әділетсіздігінен туындаған еді. Ол әлемді қайтадан хаосқа айналдырғысы келді. Укун тастың күшімен күресіп, барлық күш-жігерін салып, қараңғылықты жеңді. Бірақ бұл шайқаста ол өзінің көп күшін жоғалтты.
Укун қарапайым жаратылыс ретінде әлемді қалпына келтіру үшін өзінің өмірін құрбан етуге дайын еді. Ол тасты орманның ортасына қойып, оның күшін әлемге таратып, әділеттілік пен бейбітшілікті қайта қалпына келтірді.
Алайда, Укун ешқашан жоғалған жоқ. Оның рухы әлемнің әрбір бұрышында сақталып, адамдарға даналық пен күш сыйлайды. Уақыт өте келе, Укун туралы аңыздар барлық жерде тарады. Ол тек батыр ғана емес, әлемнің қорғаушысы, әділеттіліктің символы болды. Укунның ерліктері мен даналығы адамдарды әрқашан әділдік пен бейбітшілікке ұмтылуға, өз күштерін дұрыс пайдалануға шақырады. Укунның ертегісі әрбір адамға өзінің шынайы күшін табуға және оны әлемнің игілігі үшін пайдалануға болатынын үйретеді.
Сөйтіп, бұл аңыздан кейінгі ұрпақтар өмірдің мәнін түсініп, әділеттілік пен бейбітшілікке ұмтылып, даналықтың, күш пен мейірімділіктің жолымен жүре бастады. Укунның ерлігі әрбір жүректе мәңгілік орын алып, адамдарды шынайы батырлыққа жетеледі.",https://ertegiler.kz/story/black-myth-wukong-tale,2025-01-29
"Қазақ халқының ұлттық ертегілері

Бір данышпан атқа мініп келе жатады. Жол жиегінде ұйықтап жатқан адамның аузына жылан кіріп бара жатады. Жылқышы жыланды үркітіп, адамды құтқарамын деп жарыса жүгірді, бірақ жете алмады. Жылан ұйықтап жатқан адамның аузына кіріп кетті.
Атты кісі ұйықтап жатқан адамға барып, қамшысымен бірнеше рет ұрады. Ұйықтап жатқан адам жанұшыра орнынан ұшып тұрады да жамбастап ағаштың түбіне қарай қашады. Сол ағаштың астында шіріген алмалар көп еді. Атты кісі ол адамға шіріген алмаларды жеуді бұйырады. Әлгі адам:
«Мырза, мен сізге не істедім? Неге маған бұлай істеп жатсыз? Әуелі қамшыңмен ұрдың, сосын шіріген алмаларды же дейсің. Бұлай тіпті дұшпаным да жасамас!» дейді.
Наданмен ішіңіз жеңіз, бірақ, сөйлеспеңіз. Аузына жылан кірген адам бір жағынан шіріген алманы жеп, бір жағынан атты адамға қарғыс айтып жатыр. Шіріген алмаларды біраз жегеннен кейін қайтадан қамшының астына ала бастады. Әлгі байқұс таяқ жеп қалмаудың амалын жасап қаша жөнелді, ат мінген қуып келеді. Бір кезде жүрегі айнып шіріген алмаларды ішінде жатқан жыланмен бірге құсып тастайды. Жыланды көрген адам ат мінген адамның аяғына жығылды:
«Сен жақсы адам екенсің. Маған жолыққаның үшін мен бақытты адаммын. Шіріген алмаларды жегізіп, құстырып, жыланды шығарайын деп қуған екенсің. Егер мен бұл жағдайды түсінгенімде, саған мұндай жаман сөздер айтпас едім. Мені кешірші!» дейді. 

Атты адам былай деп жауап берді:
«Егер мен саған аузыңда жылан бар деп айтсам, шошып кетер едің. Мүмкін қорқып өлетін едің. Егер сен ішіңде жылан барын білсең, алма жей алмай және жүгіре алмай қалар едің». Сен мені қарғап жатқанда, «Йа, жаратушым, ісімді жеңіл ете гөр» деп жасырын дұға еттім, дейді",https://ertegiler.kz/story/adam-men-zhylan,2025-01-29
"Ertegiler.kz

Ертеде бір кішкентай ауылдың шетінде Мыстан кемпір өмір сүріпті. Ол ұзын бойлы, арық және жасы үлкен болғанымен, өте ақылды әрі қу екен. Мыстан кемпір өз өмірінде түрлі сиқырларды меңгеріп, елді мекендеп жүрген. Адамдар оны көргенде қорыққаннан дірілдеп, бет-бетіне қашатын.
Бір күні ауылдың батырлары кемпірді қорқытпақ болып, оның үйіне келеді. Бірақ кемпір олардың келе жатқанын біліп, оларға бір жұмбақ береді:
""Егер сендер менің жұмбағымды шеше алсаңдар, мен сендерді босатамын және өзімнің бар байлығымды беремін. Ал шеше алмасаңдар, мәңгі менің қызметшім боласыңдар.""
Жұмбақ мынадай екен:""Өмірдің басы мен соңы,Менің қолымда, бірақ көрінбейді.Бұл не нәрсе?""
Батырлар ойланып-ойланып, жауап бере алмайды. Мыстан кемпір күліп, олардың мәңгілікке қызметші болып қалатындарына қуанады. Бірақ сол кезде ауылдың бір кішкентай балақайы келіп, кемпірге: ""Бұл – уақыт!"" - деп жауап береді. Мыстан кемпір таңқалып, баланың тапқырлығына бас иеді.
""Сен өте ақылды бала екенсің. Мені осылай жеңдің, енді менің байлығымды ал және ауылдастарыңды құтқар,"" - деп кемпір балаға барлық байлығын беріп, батырларды босатып жібереді.
Осыдан кейін, Мыстан кемпір ешқашан адамдарға зұлымдық жасамай, тыныш өмір сүріп, балалардың ақылын құрметтеп, тек жақсылық жасаумен айналысыпты.",https://ertegiler.kz/story/mystan-kempir-zhumbagi,2025-01-29
"Ertegiler.kz

Баяғы заманда, Францияның әсем бір қаласында, керемет көркем бір мектеп бар еді. Бұл мектеп ерекше болатын, себебі оның әр сыныбы ертегідегі түрлі кейіпкерлердің патшалығына ұқсас еді.
Мектептің кіреберісіндегі бірінші сынып - ""Кішкентай Принцтің Патшалығы"" деп аталатын. Бұл сыныпта балалар өздерінің шығармашылық қабілеттерін дамытып, әдемі суреттер салып, өлеңдер жазатын. Оқушылар кішкентай кітаптар жазып, бір-біріне ертегі оқып, өз армандарын ашып, болашақтарын қалайтын.
Екінші сынып - ""Мерлиннің Мектебі"" еді. Мұнда балаларға ғылымның қызықты және сиқырлы тұстары туралы оқытатын. Олар химиялық тәжірибелер жасап, физика заңдылықтарын зерттеп, жаратылыстану әлемінің ғажайыптарын аша алатын. Мерлин сияқты данышпан болуды армандаған оқушыларға бұл сынып өте ұнайтын.
Үшінші сынып - ""Мулен Руждің Би Академиясы"". Бұл сыныпта балалар түрлі би түрлерін үйреніп, өз өнерлерін дамытатын. Оқушылар балеттен бастап заманауи биге дейінгі әртүрлі стильдерді үйренетін. Олардың өнерлері мектеп мерекелерінде, ата-аналарына көрсетіліп, үлкен қошеметке ие болатын.
Төртінші сынып - ""Гастон Лаграфтың Жазу Мектебі"". Бұл сыныпта балалар француз әдебиетінің классиктерін оқып, өз шығармаларын жазатын. Мұнда олар поэзия, проза және эссе жазудың шеберліктерін меңгеріп, әдебиетке деген қызығушылықтарын арттыратын.
Бұл мектепте әрбір сынып ерекше және өзіне тән әлем болатын. Мұнда оқушылар білім алып қана қоймай, өздерінің таланттары мен қабілеттерін ашып, шыңдайтын. Әрбір бала өзінің қызығушылығын тауып, болашақта қай салада жұмыс істегісі келетінін шешетін.
Мектептің басты ұраны: ""Әр бала - өз өмірінің ертегісін жазатын автор!"" еді. Осылайша, мектеп оқушылары өз армандарының соңынан еріп, өмірлерін өздері қалағандай етіп қалыптастыратын.
Француз мектебінің бұл ертегісі әр баланың жүрегінде мәңгі сақталып, оларға өмір бойы шабыт беріп тұратын.",https://ertegiler.kz/story/class-magic-world,2025-01-29
"Ханс Кристиан Андерсен

Бір көлдің жағасында ескі үй болды. Үйдің айналасын қалың ши басқан. Сол шидің арасында бір үйрек көптен бері жұмыртқа басып отырды. Бір күні балапандар бірінен соң бірі жұмыртқаны жарып шыға бастады.

 – Пи, пи, пи, қандай кең жер! – деп, тар жерден шыққан балапандар анасын айналып жүгіре жөнелді.
– Сендер әлі көп нәрсені көрген жоқсыңдар, – деген анасы,– «өзім де осы маңайдан басқа еш жерді көрмеген екем-ау» – деп ойлады. Жұмыртқаның қаншасы жарылып, қаншасы әлі жарылмағанын білмек боп, аяғын көтеріп қарап еді, бір үлкен жұмыртқа қалған екен. Үйрек амалсыз жұмыртқаның үстіне қайта отыра кетті. Осы кезде бір кәрі үйрек жанына келіп:
 – Бұл күрке тауықтың жұмыртқасы болуы мүмкін. Оны таста да, өз балапандарыңа еге бол, – деп ақыл берді. – Осынша уақыт бастым ғой, сәл шыдайын, – деді үйрек.
 – Өзің біл ендеше, – деп кәрі үйрек кетіп қалды. Сол сәт үлкен жұмыртқа жарылып, балапанның шиқылдаған үні естілді. Кәрі үйрек балапанға әрлі-бері қарап:
– Қандай келбетсіз өзі, расында да күрке тауық тың балапаны болды ғой, басқа балапандарға еш ұқсамайды, – деп ойлады. «Түк түсінсем бұйырмасын, мына келбетсіз балапан шынында менікі болғаны ма?» деп ойлады үйрек-ана да соңғы туған балапанына қарап. Сұр балапан расында келбетсіз еді. Жемді көбірек жегендіктен басқа балапандарға қарағанда тез өсіп кетті және ебедейсіздеу болды. Бауырлары да онымен ойнағысы келмеді. Келбетсіз балапан қатты қамығып, өзін жалғыз сезінді. Анасы оны жұбатпақ болып:
– Кішкентайым-ау, сен неліктен мұндай болдың екен, қалайша басқаларға ұқсамайсың? – деген сайын өзін одан бетер жаман сезінді. Түнде басқаларға білдірмей жылап алатын.

 – Ешкім мені жақсы көрмейді, бәрі мені ызаландырады. Неге мен бауырларыма ұқсамаймын? – деп қайғырды ол. Келесі күні ауа райы сондай тамаша болды. Үйрек балапандарын көлге ертіп әкеліп, жүзуді, сүңгуді үйрете бастады. Балапандар анасының істегендерін қайталап, жүзсе жүзді, сүңгісе, олар да сүңгіді. Келбетсіз балапан да ешқайсынан қалысқан жоқ. «Күрке тауықтың емес, өзімнің-ақ балапаным сияқты ғой, қарашы, өзгелермен бірдей жүзіп жүр» деп ойлады оған сынай қараған анасы.
– Қане, маған қарай жүз, – деді ол келбетсіз балапанға мейірлене қарап. Балапандарын ертіп құстар мекендейтін аулаға келе жатып, үйрек-ана: 
– Балалар, біз қазір құстардың ауласына барамыз. Менен алыстап кетпеңдер, – деді. Құс ауласына келгенде, бір үйрек ұс қынсыз балапанды мойнынан тұмсығымен тістеп алды.
– Мұның не? Ол саған ештеңе істеген жоқ қой! – деп анасы шырпыр болды.
– Ол келбетсіз әрі қопал! – деді қатыгез үйрек.

– Басқа балапандарыңның бәрі өте сүйкімді. Ал мына балапаның маған ұнамайды. Ауладағы құстар келбетсіз балапанды біресе итеріп жіберіп, жол бермей, енді бірде қорқытып, күн көрсетпейтін болды. Әсіресе, бір қораз байғұс балапанды олай өтсе де, былай өтсе де шоқып, денесін қанатып, маза бермеді. Балапан қайда барса да барлығы оған күле қарап, мазақ етті. Бұл қорлыққа төзе алмаған байғұс балапан ақыры ауладан қашып кетті. Басы ауған жаққа қарай тоқтамай жүгірген балапан қатты шаршады. Айнала сына қараса, жабайы үйректер мекендейтін сазға келіпті. «Осы жерде қалып, шалшық суды ішсем де күнімді көрермін» деп ойлаған ол, сазда екі күн бойы тапжылмай отырды. Үшінші күні оның жанына ұшуды енді ғана үйреніп жүрген екі жабайы балапан-үйрек ұшып келді.
– Бізбен дос болсаңшы, өзің бір күлкілі екенсің, – деді олар. Балапан бұл жерде де қалуға болмайтынын түсінді. Сөйтіп ол бір қамыстардың арасына барып жасырынды. Түн болды. Кенет тарс еткен мылтық дауысы естілді. Зәресі ұшқан балапан қанаттарымен басын бүркеп, жата қалды. Кенет, аңшылардың бір иті оның қасына келіп, тілін салақтатып, ырылдап тұрды да, әрі қарай жүгіріп кетті. «Келбетсіздығымнан ит те алды-артына қарамай қашты-ау» деп ойлады балапан. Арада біраз уақыт өтті. Келбетсіз балапан жалғыздықтан жалығып, жазық даламен тоқтаусыз жүгіріп отырды. Алдынан кездескен ескі үйдің тесігінен кіріп, құлай кетті. Ол үйде кәрі кемпір тұрады. Оның тауықтары мен мысығы бар болатын. Кемпір ерке мысығы мен күнде жұмыртқа туып беретін тауықтарын балаларындай жақсы көретін. Кемпірдің көзі нашар көретін еді. Ол балапанды «семіз үйрек екен» деп ойлап, «енді үйректің де жұмыртқасын жейтін болдық» деп қуанды. «Мына үйрек қашан жұмыртқа басар екен?» деп күтумен жүреді. Ал келбетсіз балапан бір бұрышта тапжылмай отыра берді. Бір күні тауық келбетсіз балапаннан:
– Сен жұмыртқа туа аласың ба? – деп сұрады. 
– Жоқ, – дейді балапан.
– Бәлкім, сен пырылдап, әжейдің көңілін аулай алатын шығарсың? – деді мысық.
– Жоқ! – деп жауап береді келбетсіз балапан тағы. Осы кезде есік айқара ашылып, ішке таза ауа кірді. Сыртта күн жарқырап тұр екен.
– Аулаға шыққым келіп тұр. Шіркін, суда жүзсем ғой! – деді тауыққа қарап. 
– Қайдағыны айтпашы, арамтамақ, – деп ашуланды тауық, – одан да сен әжейге жұмыртқа туып бер!
 – Менің бұл жерде қалғым келмейді, – деді келбетсіз балапан.
 – Онда басың ауған жаққа кете бер, – деді тауық. 
Үйден шығып, өзенге қарай жүгіре жөнелген балапан жүзіп, сүңгіп, әбден мауқын басты. Жаз өтіп, күз келді. Жел тұрып, жапырақтар сарғайып түсе бастады. Байғұс балапан суықтан тоңайын деді. Бірде орман жақтан мойны ұзын, аппақ қардай әдемі құстар ұшып шықты. Бұл жылы жаққа бет алған аққулар болатын. Келбетсіз балапан соңдарынан ергісі келіп, қанаттарын жайып, бір түрлі дыбыс шығарды. Бірақ қанша талпынса да ұша алмай, суға құлай берді. Көп ұзамай борандатып қыс та келді. Балапан жүзіп жүрген көл біртебірте мұзға айналды. «Жүзе берсем, мұз қатпайтын шығар» деп ойлаған балапан жүзуін тоқтатпады. Ақыры қатты шаршап, әлі кетіп, мұз үстіне құлай кетті. Таңертең көлдің жанынан өтіп бара жатқан бір шаруа мұз үстінде талып жатқан балапанды көріп, оны үйіне әкелді. Жылы үйге кірген балапанның денесіне қатқан мұзы еріді. Бойы жылып, балапан есін жиды. Балалардың онымен ойнағысы келді. Балалардан үріккен балапан үй ішінде қашып жүріп, табақтағы сүтке түсіп кетеді. Сүттен шығып, майға, одан шыға беріп, ұнға барып күмп ете қалады. Әйел ашуланып, балапанды істікпен қуа жөнеледі. Бейшара балапан ашық тұрған есіктен атып шығып, жаңа жауған қарға күмп етіп кіріп кетеді. Осылайша талай қорлық пен азапты өткерген балапан қыстан аман шығады. Күн жылып, қар еріп, көктем келеді. Көлге неше түрлі құстар ұшып келе бастайды. Қыстай қамыс арасын паналаған келбетсіз балапан да қанатын жайып жіберіп, көлге ұшып шығады. Өзінің қанаттары қатайып өскен екен. Ол гүлдеп тұрған алма бағының жанындағы тоғанға қонады. Кенет ол көл бетінде жүзіп жүрген аппақ, әдемі құстарды көреді. Бұл өткен күзде соңдарынан еріп ұшып кеткісі келген аққулар еді. Оның сол құстардың қасына барғысы келеді. Бірақ өзінің келбетсіз түрі есіне түсіп, «тұмсықтарымен шоқып, өлтіріп тастар» деп мұңайды. Ары ойлап, бері ойлап:
«Өзге құстардан қорлық көргенше әдемі құстардың қолынан өлейін» деген шешімге келген ол аққулардың қасына ұшып барады. «Не болар екен?» деп үрейленген «үйректің» басы салбырап кетеді. Сол кезде ол өзінің судағы бейнесін көреді. Бұл да сұлу аққулардан айнымай қалыпты. Тіпті де келбетсіз емес, керісінше, сондай әдемі, аппақ екен. Өзіне қайта-қайта қарап, қатты қуанған ол, осы уақытқа дейін көрген қорлықтарын ұмытып кетеді. Ал өзге аққулар қасына келіп, оны тұмсықтарымен аймалай бастайды. Жағада жүрген балалар бұларға қызыға қарайды.

 – Қараңдаршы, аққуларға әне тағы бір әдемі аққу жаңадан қосылыпты! – деп айғайлайды бір бала.
 – Иә! Жаңадан бір аққу келіпті, – деп шуылдасады өзге балалар.
 – Мына аққу бәрінен де әдемі екен! – дейді үлкендер. Олар аққуларға нан шашып, ілтипат көрсетеді. Барлық аққулар жаңа келген аққуға бастарын иеді. Ал «келбетсіз үйрек балапаны» атанып келген құс ұялғандай, қанатымен бетін бүр кеді. Енді оған барлығы сүйсіне, қызыға қарауда. Қас-қағым сәтте келбетсіз балапанға айналаның бәрі әдеміленіп кеткендей көрінеді. Бақыттан жүзі бал-бұл жанған аққу қанатын жайып жіберіп:
– Мен келбетсіз балапан кезімде осындай бақытқа кенелерімді білсем ғой! – деп қуана дауыстайды.
 
#Ұсқынсыз үйрек балапаны#Гадкий утенок#СказкиНаКазахскомЯзыке#ҚазақТіліндеЕртегілер#Ұсқынсыз үйрек балапаны#Гадкий утенок#СказкиНаКазахскомЯзыке#ҚазақТіліндеЕртегілер",https://ertegiler.kz/story/uskunsiz-uirek-balapany,2025-01-29
"Қазақ халқының ұлттық ертегілері

Ертеде бірінен – бірі өткен ағайынды үш жалқау болыпты. Бар бітіретіндері бас көтермей ұйықтай беру екен. Бірде үшеуі жолға шығыпты. Тоғай арасына келгенде, мәуелі ағаш көлеңкесіне қисая кетіпті. Бірінші жалқау:
 – Е... құдай, мына өріктер піссе, - депті. Екіншісі:
–Ауызға келіп түссе, - депті. Сонда үшіншісі оларды міней сөйлеп: 
–Түу, соны айтуға қалай ерінбейсіңдер, - депті.",https://ertegiler.kz/story/ush-zhalqau,2025-01-29
"Орыс халық ертегілері

Ертеде бір бақа болыпты. Ол батпақта тұрыпты.  Бір күні ол өзен жағасында отырды. Бір кезде жағаға үйректер қонды.  
– Жол алыс, – деді бір үйрек.
– Тез тамақ жеңдер, сосын ұшамыз.  Бұны бақа естіді.  
– Кешіріңіз, қайда ұшасыздар? – деді бақа. 
 – Оңтүстікке ұшамыз, – деді бір үйрек.  
– Оңтүстік жылы ма?  
– Иә, жылы. 
 – Онда маса, шіркей көп пе?
  – Иә, көп, – деді үйрек.
 – Онда мені ала кетіңдер.
  – Сенің қанатың жоқ, қалай ұшасың?
 – Білмеймін, бiрақ тұра тұрыңдар, мен ойланайын, – деді бақа.  Бақа бiраз ойланды, сосын:
 – Таптым, таптым, – деп айқайлады.
 – Екі үйрек таяқтың екі ұшынан тістейді, мен ортасынан тістеймін. Бірақ сендер қаңқылдамаңдар, мен бақылдамаймын.
 – Жарайды, – деді үйрек.  Сөйтіп олар ұшты. Екі жақта екі үйрек, ортасында бақа. Бұл қызық көрініс болды.  Бұны балалар көрді.  
– Бақаны қараңдар, бақаны қараңдар! – деп айқайлады балалар.
– Қызық-ай, бақа ұшып бара жатыр.  Бақа мақтанып кетті.
 – Бұны мен ойлап таптым, мен, – дегенде бақа шалшыққа құлап түсті.",https://ertegiler.kz/story/sayzkhatshy-baka,2025-01-29
"Қазақ халқының ұлттық ертегілері

Бір күні қоян ұзап серуен демек болады. Бірақ ол үш қадам жасамай-ақ бұтаның арасынан бір сыбдырды естиді.
 Осы мені түлкі шығар аңдып жүрген! — деп қоян қорқып зыта жөнеледі.
Жүгіріп, жүгіріп, дем алайын деп томаршаға отырғаны сол еді, тағы да бұтанын арасынан сыбдырлаған дауыс шықты.
Қасқыр емес пе екен, мені аңдып жүрген! — деп үрейі қашып, қоян тағы қаша жөнеледі. Ол жүгіріп, жүгіріп, дем алайын деп сәл дамылдайды. 
Неліктен мен сондай бақытсызбын? Менен ешкім қорықпайды, мен болсам бәрінен қорқамын? Сорлы басым-ай, одан да бұл қайғыдан суға батып өлгенім артық қой, — дейді ол қамығып. Сөйтіп, ол өзенге жүгіріп келсе, жағада бақа отыр екен. Сұр қоянды көре сала бақа есі шығып бақылдап суға секіріп кетеді. Мұны көрген қоян тоқтай қалып, таңдана, өз-өзіне: 
— Мен осы несіне суға батам, меннен де қорқатындар бар екен ғой! — деп райынан қайтыпты.",https://ertegiler.kz/story/su-zhurek-qoyan,2025-01-29
"Басқа

Баяғы заманда бір кедей өмір сүріпті. Оның ақбоз атынан басқа ешқандай мал-мүлкі болмапты. Байғұс кедей атын диірменге әкеліп, оны жетекке жегеді екен, аты шеңбер бойымен жүріп, жетекті қозғайды, жетек қозғалса, диірмен тастары да бірге айналады. Кедей осылайша нанын тауып жүріпті. Күн сайын диірмен бидай тартады, кедей байғұс атымен күндіз-түні жұмыс істейді. Бұл жұмыстан әбден жалыққан ақбоз ат бір күні қожайынына былай дейді:
— Қадірлі қожайыным, осы неге басқалар жетекке екі аттан жегеді, ал, сен болсаң, жалғыз өзімді ғана жегесің? Мен жалғыз өзім күні бойы шеңбер бойымен жүріп, диірменнің ауыр тастарын айналдырып азап шегемін. 
— Ақбоз атым менің, менде сенің жаныңа қосып жегіп беретін ат немесе ұсақ мал түгілі, шыбын-шіркейім де жоқ қой,- деп жауап береді кедей. Сонда ақбоз ат қожайынына былай депті:
— Егер бар бәле осында ғана болса, онда мені жібер, өзіме көмекшіні мен өзім табамын. Кедей сол жерде ақбоз атын жетектен босатып, еркіндікке қоя береді. Сөйтіп, ақбоз ат жол-сапарға шығады. Келе жатып ол түлкінің інін көреді. Ойланып-ойланып: «Тура түлкі інінің жанына өлген кейіп танытып, жата қалайын»,- деп шешеді. Ал, інде үш жәудірімен (түлкінің төлі) кәрі түлкі тұрады екен. Үш жәудірдің ішіндегі ең кішісі тысқа шықпақшы болып, іннің аузына таяп келіп, ақбоз атты көреді де, қар жауған екен деп ойлайды. Жәудір шешесіне келіп:
— Ой, апатай, қазір іннен шығуға болмайды екен, есік алды қар!,-дейді.
— Жаздың жалпағында – қары несі!, мүмкін емес,- дейді, кәрі түлкі. Іннің аузына таяп келіп қараса, далада жатқан қар емес, ақбоз ат екен. «Мұны енді қалай сүйреп әкетсем екен?», - деп ойға кетеді түлкі. Ұлдарын шақырып, төртеуі сүйремекші болады, бірақ, ақбоз ат орнынан қозғалар емес. Түлкі ойлана келе, өзінің тамыры қасқырға бармақшы болады. Сөйтіп қасқырға келіп: «Жарқыным, тамырым! Менің қандай май шелпек тапқанымды білсең ғой! Ініме дейін сүйреп әкелгенімді қайтейін, ішке сыймай қойды. Содан, сенің апаныңа әкелсек қайтеді, - деген ой келді. Ал, жегенде бірге жейміз», - дейді. Мұндай сый-сыяпатқа қасқыр қуанып кетеді, бірақ, өз ішінен: «Апаныма ет келсе болды, ал, түлкіге бір түйірін де татырмаймын!»,-деп, ойлап та қояды. Ақбоз ат жатқан жерге таяп келгенде: 
— Түлкішек, мұны менің апаныма дейін қайтіп апармақпыз?, - деп, қасқыр күмәндана бастайды.
— Оп-оңай, — дейді, түлкі, - мен аттың құйрығын алдым да өз құйрығыма байладым, ой-шұңқырлармен сүйреп отырып, осы жерге әкелдім. Тап осы мен сүйреткендей, апарамыз. Маған қалай жеңіл болғанын білсең ғой! Ал, енді әкел, оның құйрығын сенің құйрығыңа байлайық – саған сүйреу тіпті оңай болады.
 — Міне, керемет болар еді!,-деп, қасқыр бірден келісе кетеді. Ал, түлкі қасқырдың құйрығын ақбоз аттың құйрығына мықтап байлайды да:
— Ал, кеттік тамыр, сүйре! Қасқыр тартып көріп еді, күшенгеннен жарылып кете жаздады, ал, ат орнынан жылжыр емес. Қасқыр тағы да күш салып тарта бастағаны сол еді, кенет ақбоз ат атып тұрып, шаба жөнеледі. Қасқырды құйрығынан сүйреп, ойлы-қырлы жерлермен шапқылап отырып, тура кедейдің алдына келіп бір-ақ тоқтайды да: 
— Ал, қожайын, міне, мен өзіме көмекші таптым! - дейді. Кедей сол жерде қасқырды бауыздап жіберіп, терісін сойып, оны қымбатқа сатып, сол ақшасына екінші жылқы сатып алады. Содан бері ақбоз ат диірмен тасын жалғыз айналдырған емес.",https://ertegiler.kz/story/aqboz-at,2025-01-29
"Қазақ халқының ұлттық ертегілері

Терең орман ішінде Үш дос болыпты: Темірлан (Тимоша) атты тасбақа, Леся деген түлкі және Қарашаш деген кене. Олар ең жақсы достар болды және әрқашан бірге көңіл көтеруші еді.
Бірде, жаз келіп, күн ерекше жарқырап тұрғанда, Тимоша, Леся және Қарашашсаяхатқа шығуға шешім қабылдады. Олар ормандағы ең дәмді жидектер мен ең әдемі гүлдерді тапқысы келді.
Бірінші қадам-олар таза су алу үшін өзенге барды. Бірақ содан кейін Леся оның мойнында кене бар екенін байқады. Ол қорқып: ""О, жоқ! Біреу маған осы кенеден құтылуға көмектесіндерші!""
Тимоша өте мейірімді Тасбақа болғандықтан, баяу орманға жақындап: ""не болды, Леся?""
Леся оған мойнындағы кенені көрсетті, ал Тимоша оған қалай көмектесуге болатынын бірден ойлана бастады. Бір қарап қалса, Қарашаштан аумайтын Ақшаш атты кене отыр екен.
Қарашаш, ауыртпалықсыз, Ақшаш атты кенемен келісіп, Лесяның мойнынан оны түсіріп арығырай өздерінің көңілді саяхаттарын жалғастырды.
Жолда олар көптеген қызықты оқиғаларды кездестірді, көптеген дәмді жидектер және әдемі гүлдер тапты. Олар әрқашан достық пен өзара көмек олардың өміріндегі ең маңызды нәрсе екенін есте ұстады.
Міне, күн бата бастағанда, олар үйге оралды, күндеріне қуанып, риза болып қуана-қуана ұйқыға жатты.
Содан бері Тимоша, Леся және Қарашаш әрқашан бір-біріне көмектесіп және олардың достығы жартас сияқты мызғымас екенін білді.",https://ertegiler.kz/story/fox-turtle-mite-story,2025-01-29
"Қазақ халқының ұлттық ертегілері

Арыстан түлкіні ұстап алып: “Мен енді сені жеймін”, — депті.
— Босқа әуре болма, аманыңда тайып тұр, мен аңдардың патшасымын, — дейді түлкі.
 — Жоқ, аңдардың патшасы сен емес, менмін! – дейді арыстан.
— Нанбасаң, — дейді сонда түлкі,
— екеуіміз орманды аралайық, кімнің кім екенін сонда көресің.
— Екеуі осыған келісіпті де, орманды кезіп жүріп кетеді. Түлкімен бірге келе жатқан арыстанды көре сала аңдар зыта-зыта жөнеледі екен. Осылайша біраз жүргеннен кейін: «Түлкінің айтқаны дұрыс болды, аңдардың патшасы екен бұл» деп қорыққан арыстан қашып құтылыпты. Ел аузынан.",https://ertegiler.kz/story/andardyn-patshasy-kim,2025-01-29
"Антун Юсуф Ханна Дияб

Ерте заманда Парсы қалаларының бірінде кедей тігінші өмір сүріпті. Оның әйелі мен Аладдин деген ұлы болыпты. Бір күні тігінші ауырып, қайтыс болады. Әйелі ұлымен жесір қалады. Бірде базарға ақша табу үшін бара жатқан Аладдинге бір бөгде көпес жолығып, «Сен Хасанның ұлысың ба?» деп сұрайды. «Иә» дейді Аладдин. Аладдинді құшақтап, жылап, Хасан оның ағасы еке нін, сапарда жүргенде өліп қалғанына қатты қайғырып отырғанын айтады. Аладдин анасына келіп болған оқиғаны түгел баяндап береді. Анасы бұған қатты таң қалады. Ол өмірінде күйеуінің інісі бар екенін білмейтін. Келесі күні көпес көптеген сыйлықтар алып, Аладдиннің үйіне келеді. Оның қайғырып қатты жылағаны соншалық, Аладдиннің анасы оны, шынымен де, «күйеуімнің інісі екен» деп ойлайды.
– Мен Аладдинді нағыз көпес қылып тәрбиелеймін, – деп көпес балаға сүйсіне қарайды. Келесі күні көпес Аладдинді ертіп базар аралайды. Соңынан қала сыртына бет алады. Олар ұзақ жүріп тау етегіне келеді. Көпес Аладдинге от жағу үшін кепкен отын жинауды бұйырады. Олар от жаққанда жер қызып, қақ жарылады да, төменге түсетін басқыш көрінеді. Көпес Аладдинге:
 – Басқышпен төмен түссең, алдыңнан мол байлық кездеседі. Ішінен қалауыңды ал, маған мыстан жасалған көне шамды әкеліп берсең болды, – дейді. Зындан іші қазынаға толы екен. Аладдин байлыққа қарамастан мыс шамды алады. Енді қайта жоғары кө те рілейін десе, басқыш жоқ. Аладдин көпестен қолынан тартып, шығарып алуын өтінеді. Көпес шамды сұрайды. Аладдин шамды бермейді. Көпес қатты ашуланып, сиқырлы сөз айтқанда жер асты жолы жабылып қалады. Бұл Аладдиннің ағасы емес, Ифрикиден келген зұлым сиқыршы болатын. Ол зынд андағы мол байлық пен сиқырлы шамды Аладдиннің ғана алып шығалатынын біліп, әдейі іздеп келгенеді. Сөйтіп, жер астында қалған Аладдин ызаланып, қолындағы шамды ысқылай бастайды. Сол сәтте құмырадан дәу жын шыға келіп:
– Не бұйырасыз, әміршім! – деп екі қолын қусырып тұра қалады. Алғашында зәресі ұшқан Аладдин артынша есін жиып: «Мені жылдам үйіме жеткіз!» дейді. Айтып ауыз жиғанша Аладдин үйінен бір-ақ шығады. Анасына болған жайды баяндап береді. Мыс шамды ысып кеп жіберіп, дәу жыннан қуырылған тауық еті мен басқа да дәмді ас сұрайды. Сөйтіп олар аштық тауқыметінен құтылып, еш таршылық көрмей өмір сүріп жатады. Арада бірнеше күн өткенде Аладдин қала алаңымен өтіп бара жатып, жаршының Сұлтанның қызы Будур ханшаның моншаға бара жатқаны, оны ешкім көрмеуі керектігі туралы жарлығын естиді. Халық бірін-бірі итермелеп алаңнан қаша жөнеледі. Будур ханшаның асқан сұлулығы туралы талай естіген Аладдин көзін жұмған болып шатыр ішіндегі айдай сұлу Будур ханшаны көреді. «Нағыз хас сұлудың өзі екен, – деп ойлайды Аладдин.
– Осы қызға қайтсем де үйленуім керек». Үйіне келісімен жынды шақырып, бір қап асыл тастарды алдыртады. Қапты анасына беріп, сұлтанға барып, қызын айттыруын өтінеді. Оңаша қалғанда қызды тағы да көргісі келіп, жынға:
 – Будур ханшаны көргім келеді! – дейді. Сөйтіп, Аладдин Будур ханшаның бөлмесінен бір-ақ шығады. Осылай жігіт пен қыз кездесіп, бірін-бірі ұнатып қалады. Бірақ ханша «түс көрген екенмін» деп ойлап, анасына түсін айтып береді. Аладдиннің анасы сұлтанның алдына келіп, Будур ханшаны ұлына күйеуг е беруін сұрап, қолындағы табақтың бетін ашады. Сұлтанға сыйлық қатты ұнайды. Әйтсе де ол Аладдиннің қаншалықты дәулетті екенін тексергісі келіп: «Будур ханшаға шын үйленгісі кел се, Аладдин дәл осындай асыл заттарға толы қырық табақтарды қырық күңге көтертіп және асыл заттарды қорғайтын қырық құл жіберсін. Балаңа осы сөзді жеткіз, – деген шешімін айтады. Жесір әйел баласына сұлтанның сөзін жеткізеді. Аладдин жынды шақырып, сұлтанның шарты демнің арасында орындалады. Ол қырық табақ асыл бұйым дарды көтерген қырық күңді, қолдарына жарқ-жұрқ еткен алмас қылыш ұстаған қырық құлды ертіп, сарайға аттанады. Бұрын-соңды мұндай байлықты, шеруді көр ме ген сұлтан Аладдинге қызын беруге келіседі. Сонымен, Аладдин мен Будур ханша үйленеді. Сұлтан қызы мен күйеу баласының құрметіне үлкен той ұйымдастырады. Мерекеге жан-жақтан қонақтар келеді. Кеш батады. Аладдин келіншегін тозығы жет кен үйіне апарғысы келмейді. Той бітуге таяп қалған кезде, ол ешкімге көрсетпей қойнындағы шамды ысып жіберіп, жынға бұрын-соңды жер бетінде болмаған сарай тұрғызуды бұйырады. Қабырғалары алтын мен күміс кірпіштермен қаланған, шатыры алмастан құйылған керемет зәулім сарай көзді ашып-жұмғанша дайын болады. Аладдин ханшаны ертіп сарай ішін аралап шығады. Анасы ұлы мен келініне арнап дастарқан жаяды. Келесі күні сарайды сұлтан келіп көреді. Ол да сарайдың әдемілігі мен сәнділігіне сүйсінеді. Сөйтіп, «сұлтанның қызы тігіншінің ұлына тұрмысқа шығыпты» деген, бұрын-соңды еш кім естімеген жаңалық шартарапқа тарайды. Ханша мен жігіт бақытқа кенеліп, зәулім сарайда тұрып жатады. Аладдиннің Будур ханшаға үйленіп, олардың зәулім сарайда тұрып жатқаны туралы хабар баяғы сиқыршының да құлағына тиеді. Аладдиннің тірі қалып, сиқырлы шамды ием денге нін білген ол тез жиналып, жігіт тұрып жатқан қалаға келеді. Енді шамды қалай алу керектіг ін ойланып, бір амалын табады. Келесі күні сатушы болып киінген сиқыршы қаланы аралап жүріп ескі шамды жаңа шамға айырбастайтынын айтып, жар салады. Осылайша ол Аладдиннің сарайына да жетеді. Аладдин аңға кетіп, үйде әйелі Будур жалғыз қалған болатын. Көпестің жарнамасын естіген Будур үйдегі ескі шамды жаңа шамға айырбастап, Аладдинге сый жасағысы келеді. Көне шамның сиқырлы екенін ол, әрине, білген жоқ. Сөйтіп, Будурдың қызметшісі жүгіріп барып сиқырлы шамды жаңа мыс шамға айырбастап алады. Шамды қолға түсірген сиқыршы сол сәтте-ақ қалад ан тайып тұрады. Шамды ысып жіберіп, жынға Алад диннің сарайын, онда тұратындардың барлығын және өзін Ифрикиге көшіруді бұйырады. Оның бұйрығы сол сәтте орындалады. Таңертең ұйқысынан оянған сұлтан терезеден қараса, сарай жоқ! Көзін уқалап олай да, былай да қарағанымен, сарай көріне қоймайды. Сұлтан қызының басы бір пәлеге тап болғ анын түсінеді. Зәресі ұшқан ол уәзіріне: «Аладдинді алдыма алып кел!» деп бұйырады. Бұл кезде Аладдин аңшылықтан қайтып келе жатыр еді. Күзетшілер оны сұлтанның алдына айдап әкеледі. Сұлтан Аладдинге:
– Сен сиқыршы әрі өтірікшісің! Қызым қайда? Керемет сарайың қайда жоғалды? – деп айғай салады. 
– Үш күннің ішінде Будурды таппасаң, басың алынады! – деген үкімін айтады. Аладдин Будурды іздеп жолға шығады. Үш күн тоқтамай жүріп Ифрикиге жетеді. Сұрастырып жүріп, өз сарайын табады. Бұл кезде сиқыршы жер аралап кеткен еді. Аладдин сарайға кіреді. Ағыл-тегіл жылап отырған ханшаны көреді. Будур Аладдинді көріп қуанып, тұра ұмтылады. Сиқыршының: «Күйеуіңді күтпе, ол жыртқыш аңның жемтіг і болды. Менің әйелім бол» деп алдағанын айтады. Сонда Аладдин Будурға:
– Енді мені мұқият тың да, – дейді, – қазір сиқыршы келгенде онымен жылы сөйлес. «Саған күйеуге шығамын» деп айт. Өзіңмен бірге кешкі асты ішуін өтін. Сөйтіп ол тамақтанып отырған да шарапқа мына ұйықтататын ұнтақты сеп. Сиқыршы ұйықтап қалған да мен оны өлтіремін, – дейді. Будур Аладдиннің айтқанын түгел орындайды. Сиқыршы тамақтанып болған соң, ұйқы келтіретін ұнтақ себілген шараптан ыдысына құйып береді. Еш күдіксіз шарапты ішкен сиқыршы сол сәтте-ақ қалың ұйқыға кетеді. Будур Аладдинге алақанын соғып, белгі береді. Аладдин жүгіріп келіп қылышымен сиқыршының басын шауып түсіреді де, жынды шақырып: «Сарайды бұрынғы орнына апар!» деп бұйырады. Қас қағым сәтте сарай сол баяғы өз орнында тұрады. Осылайша тігіншінің баласы Аладдин мен сұлтанның қызы Будур қайта қауышып, ұзақта бақытты ғұмыр кешеді.",https://ertegiler.kz/story/alladin-zhane-siqyrly-sham,2025-01-29
"Қазақ халқының ұлттық ертегілері

Наушабай дейтін кісі жол жүріп келе жатып, Абайдың үйіне түсіпті. Жайғасып отырған соң ол:
 - Абайжан, өзіңе асыл сөз, алғыр ой тауып айтқан кісі болды ма? - деп сұрапты.Абай сәл ойланып отырыпты да:
- Менің Әбдірахман деген балам бар еді. Оны тоғыз жасында Семейдегі орыс мектебіне оқуға бердім. Оны бітірген соң, Петербурға жібердім. Қыс оқып, жаз демалысқа үйге келді. Сұрастырып байқасам, оқуы жақсы көрінеді. Баламның алымдылығын сынап білейін деп ойладым да, бір күні жай әңгімелесіп отырып:
- Қалқам Әбіш, осы әлемдегі жаратылыста ақ зат асыл ма, қара зат асыл ма? - деп сұраған едім. Ол іркілместен:
- Ақ зат асыл ғой, - деді.
- Неге, қара зат асыл емес пе? - дедім мен. Әбіш бетіме қарап күлді де:
- Қараны қалай асыл дейсіз? - деді. Мен:
- Біріншіден, адам баласы барлық дүниедегі жаратылысты көзбен кереді емес пе, - дедім,
- Бірақ көздің ағы көрмейді, ортасындағы кішкене қарашығы ғана көреді. Қараның асылдығына осы дәлел. Екіншіден, қағаз ақ, одан адам оқып білім ала алмайды, үстіне жазған қара сиядан өнер-білім алады. Үшіншіден, жас шақта адамның сақал-шашы қара болады. Осыған байланысты жас күнде адамда ақыл, білім, қайрат көп болады. Қартайғанда шаш-сақал ағарады. Ал, адамда ақыл, білім, қайрат та азаяды. сондықтан ақтан қараны асыл ма деп ойлаймын, - дедім. Сонда Әбіш:
- Оның бәрін қалай білдіңіз? - деді. - Ақылмен білдім, - дедім мен.
- Олай болса, ақыл мида болмай ма, ал ми ақ зат емес пе! Екіншіден, ақыл - нұр, жарық зат. О да аққа ұқсамай ма? - деді. Мен баламның тауып айтқан сөзіне риза болып, маңдайынан иіскедім.",https://ertegiler.kz/story/abs,2025-01-29
"Ertegiler.kz

Ертеде, ағайынды төрт бала – Питер, Сюзан, Эдмунд және Люси – үлкен қаладағы соғыстан қашып, ауылдағы қарияның үйіне қоныс аударды. Олар үйдің әрбір бөлмесін зерттей жүріп, ескі шкафқа тап болады. Бірақ бұл жай шкаф емес еді. Шкафтың есігін ашып кіргенде, балалар сиқырлы әлем – Нарнияға өтіп кетеді.
Нарния – мәңгі қыс пен қар астында қалған ел. Бұл елде сиқырлы аңдар, сөйлейтін жануарлар және қараңғы сиқырлы күштер өмір сүреді. Ақ мыстаның қарғысы елді суық қысқа мәңгі батырып, халықты қайғыға салған еді. Алайда Нарния халқы ежелгі пайғамбарлыққа сенеді: адамдардың балалары келіп, елге көктемді қайтарады деп.
Ағайындылар Нарнияға келгенде, оларды нарниялық аңдар мен құстар қарсы алады. Олар балаларды патша арыстан Асланға апарады. Аслан – Нарнияның ежелгі және әділ билеушісі, ол елді Ақ мыстаның қара ниетінен құтқару үшін балаларды ерлікке шақырады.
Балалар Асланның қоластында дайындалып, Нарния халқын басқарып, Ақ мыстаны жеңуге аттанады. Соғыс басталғанда, Аслан өзін құрбан етіп, қайта тіріліп, Нарнияға жарық пен көктемді қайтарады. Соңында балалар Ақ мыстаның әскерін жеңіп, Нарнияға әділ билік орнатады. Питер, Сюзан, Эдмунд және Люси Нарнияның патшалары мен патшайымдары болып тағайындалып, елге тыныштық орнатады.
Бірақ уақыт өткен соң, балалар өздерінің шынайы әлеміне оралуы керек екенін түсінеді. Олар шкаф арқылы қайтып келіп, бұрынғы өмірлеріне оралады. Бірақ Нарниядағы уақыт оларға мәңгілік естелік ретінде қалады.
Мораль: Әділдік, батырлық және достық әрқашан қараңғылықты жеңіп, жарқын болашаққа жол ашады.",https://ertegiler.kz/story/narnia-chronicles,2025-01-29
"Ағайынды Гриммдер

Бұрынғы өткен заманда ешкінің жеті лағы болыпты. Біреуі қара, қалғандары ақ лақ екен. Орманға баруға жиналған ешкі лақтарын шақырып алып, ақылын айтады:
Балаларым, ешкімге есік ашпаңдар. Орманда қасқыр жүр.
Мен келгенде -«Балаларым - лақтарым, аналарың келді, сүт әкелді», - деп әндетемін. Осы кезде терезе сыртында тұрған қасқыр оның сөзін естіп қалады.

Ешкі кетісімен қасқыр есікті қағып, өзінің жуан дауысымен оның әнін айтады. Бірақ лақтар оның бөтен дауыс екенін біліп, есікті ашпай қояды. Қасқыр саудагерге барып бор сатып алды. Бордың бір кесегін жегенде даусы аздап жіңішкерді. Осы дауыспен ән айтып еді, лақтар тағы алданбады. Қасқыр ұстаға барып, өзіне тамақ жасатып алды – даусы ешкінікі сияқты жіңішке болып шықты. Бірақ жаңа дауыстың да көмегі болмады – лақтар аяғын көріп қойып, ашпай қойды. Қасқыр жылдам наубайшыға барып, аяғына себетін ұн сатып алды. Қасқыр есік алдына қайтіп келді, ақ аяғын лақтарға көрсете созып тұрып әнге басты: 
«Балаларым – лақтарым, аналарың келді, сүт әкелді». Қорықпаңдар, есік ашыңдар! Жеті лақ сеніп есік ашты! Қасқыр үйге кіріп келгенде лақтар жан - жаққа қашып, тығылып қалды. Қасқыр олардың бәрін де тауып, жеп қойды. Тек біреуін ғана байқамай қалды ол сағаттың артына тығылған еді.

Қарны тойған қасқыр ағаш көлеңкесіне жата кетіп ұйқыға кірісті. Ұзамай ешкі үйіне оралды. Есікті итерсе, есік ашық тұр. Ешкі үйге кіріп, лақтарын шақырады. Аман қалған лақ алдына шығып, болған жайды айтып береді. Ешкі мен лағы үйдің артына шығып қараса, қасқыр көгалда шалқасынан түсіп қорылдап жатыр екен. Ешкі мүйізімен қасқырдың қарнын жарып жібергенде алты лақ шыға келеді. Бәріде аман - есен. Ешкі мен лақтардың қуанышында шек болмады. Қасқыр оянбай тұрғанда ешкі оның қарынын таспен толтырып, қайта тігіп қояды. Шөлдеген қасқыр су ішпек болып құдыққа барады. Сол кезде ішіндегі ауыр тастар оны төмен тартып, қасқыр құдыққа құлады да, батып кетеді.",https://ertegiler.kz/story/zheti-lak,2025-01-29
"Басқа

- Дәурен, терезеге қарашы, қар жауып тұр ма? – деп, ауруы асқынып, ауыр күрсінген Сәуле қинала сұрады.
- Жоқ, әлі жауған жоқ. Аспан түнеріп тұр ғой жарықтық, жауатын шығар.
-Мен ақ қарды ұзақ күттім. Биыл неге қар ерте жаумай жатыр екен? Төсекке таңылып жатқан Сәуле өткен өміріне көз жүгіртті. Адамның жаны қиналғанда көз алдына сайранмен өткен жастық шағы, босқа өткен уақыты, денсаулығына салғырт қарағаны несіне еске түсе береді екен? Істеген істері мен маңдай терімен тапқан дүниесін қайда жұмсағаны да пенденің ойынан кете қоя ма? Жалған өмірдің жылт еткен сәулелі сәттері де қылаң береді. Өмірінің ең жарқын сәті таныс киноның лентасындай зу етіп өте шықты. Міне, ақ бас киім, ақ пәлте киініп, ақ шарфы оранған, ақ етікті, қарақат көзді әдемі қыз әп-сәтте еріп кететін ақ қарды уысында ұстап, қызықтап тұр... Құдды ақшақар секілді.
- Сәуле, сенің қысты ұнататыныңды білем. Бірақ сен алғашқы қарды ерекше жақсы көресің, иә? – деді Дәурен жұбайын жұбатпақ болып.
- Қар жауды ма? - деп Сәуле қайталай сұрады. От лаулаған пештің түбінде жылынып, кітапқа бас қойған Дәурен терезеге қарады.
- Сәуле, қар жауыпты!
- Мені, орнымнан тұрғызшы. Алғашқы қарды өз көзімнен көргім келеді. Дәурен сүйіктісін қолтығынан демеп, сыртқа шығарды. Таң бозарып атыпты. Жер мен көктің арасында болмашы жел еседі. Аспан тұманға оранғандай. Қара жерге ғашық аппақ қар сонау көктен құйғыта кеп, топырақтың бетін шөп-шөп сүйіп, сағынғанын білдіріп қояды. Енді бірі қалықтай қонақтап, жапырағын қоңыр күз тонап кеткен ағаштарға басу айтқандай, ақ мамыққа қымтай түсуде. Бозғылт аспан тым биіктен жастық-бұлтының ақ қауырсының шашып-шашып жібергендей, қара жер әп-сәтте ақ кебінге орана бастады.
- Алғаш жауған қар неткен әдемі! Қар жапалақтап жауғанда жаным рахаттанып, айналам сұлулыққа бөленіп кетеді. Маған ерекше күш-қуат сыйлайды. 
- Иә, біздің бала күнгі арманымыз секілді.
 - Сен ештеңе түсінбедің, Дәурен! Аппақ қар тәңірдің адамдарға жауған нұры. Мен балалық шағымда алғаш рет жауған қарға қос алақанымды тосып, көкке қарап, Жаратқаннан тілек тілеп тұратынмын. Дәурен жұбайына жалт қарады. Дәл қазір жанында бөтен біреу отырған секілді. Қалбалақтап ұшқан қар ұшқындары денесіне тиіп, лезде еріп кетіп жатыр.
- Қызық екен? Сонда не тілейсің?
- Жер бетіндегі адамдар бір-біріне мейірімді, кешірімді болса екен деп тілеймін. Мен жыл сайын аппақ қар жауғанда тәңірден осы алғашқы қар секілді пенделердің жүрегі кіршіксіз ақ, жаны нұрдай таза болса екен деп жалбарынам.
- Екеуіміз бір шаңырақ астында тұрғалы талай жыл өтіпті. Бірақ мен сені әлі түсінбей келем. Бірде демалыс күні ақ қар жауды. Мен үй ішінде кітап оқып отырып, терезенің ар жағында сенің қалықтай ұшып жерге жаңа түскен аппақ қарға қос алақаныңды тосып, көкке көз тігіп тұрғанына қайран қалғанмын. Сол кезде мен басымды шайқап, мырс етіп күліп қана қойғанмын. Ауруының асқына түскенін жасырып қалған Сәуле еріксіз езу тартып күлді. Жүзінде бір белгісіз қуаныштың табы білінсе, ойлы жанарлары мұңға толы еді.
- Өмір бойы сенімен бірге жүрсем де, түсіне алар емеспін. Мұнша қияли болармысың? Әлде, есіңнен алжасайын дедің бе?
- Жоқ, мүлде олай емес. Айттым ғой, мына ақ қар Жаратқанның бізге берген аманаты. Бәлкім, ескертуі де шығар. Адамдар ақ қар туралы не ойлайды екен? Маған сол қызық. Біз күнде тіршілік қамы жайлы ойлай береміз. Ақ қар бізге нені еске салды? Шіркін, әлемнің жүрегі менің жүрегім секілді болса ғой. Тек менің тілегім ақ болса да, жүрегім таза деп айта алмас едім. Сол үшін құлшылық қылам. Білесің бе, мен түсімде ақ қар көрем, аппақ нұрға шомылып жүрем. - Жынданайын дегеннен саумысың?! Не айтып кеттің? Біз жылдың төрт мезгілі алма кезек келетін жерде өмір сүріп жатырмыз. Әр қыс сайын қар жауады емес пе? Аманат дейсің бе? Ертең-ақ адамдар аппақ қарды табанымен таптап, жер бетін былғайды.
- Солай ғой. Бірақ аппақ қар бір сәтке болсын арды еске салады. Сабырлы қара жер әлемнің бар күнәсін үнсіз бойына сіңіреді. Мен бір нәрсеге қапалымын. Біз перзент сүйе алмадық. Өміріміз босқа өткендей...
- Иә, оның рас. Біз ұрпақсыз дүниеден өтіп барамыз, - деді Дәурен терең күрсініп.
- Мен баламыз болса екен деп армандайтынмын. Дәрігерден өзімнің сәби сүйе алмасымды білгенде әрбір қазақ шаңырағында бала көп болса екен деп тіледім. Шіркін, біздің баламыз болғанда ғой, ол да мен секілді алғашқы қар жауғанда қуана ойнап, адамдарға жақсылық тілеп тұрар еді...
- Түсінші, Сәуле! Біз екеуміз ғанамыз. Оны несіне айта бересің. Енді сен секілді тілек тілейтін ешкім жоқ.
- Мен адамдарға жақсылық тілегенім үшін ертең-ақ сый-құрметке кенелетініме сенем. Бізді тек сенім мен үміт алға жетелейді. Маған осы ақ қар бір хабар беретіндей. Міне, көрмейсің бе, төбемізден сауылдап нұр жауып тұр. Біз де өзгелерге осылай болуымыз керек. Дәурен жан-жағына қарады. Көшеде кетіп бара жатқан адамдардың үстіне қар қалықтай қонып, нұр боп сіңіп жатқанын көрді. Ол тәңір нұрының игілігін адамдар көктемде көретінін білетін.
- Жүр, Сәулем, үйге кірейік. Жаурап қалдың ғой, - деді Дәурен жарын еркелете.
– Ақ қар ешқайда кетпейді.
- Кішкене тұра тұрайықшы. Аппақ нұрға шомылған қандай керемет! Өмір сүргім келеді. Шал мырс етіп күлді де, кемтар кемпірінің қолтығынан демеп, үйге кірді. ...Биыл тағы да жапалақтап алғашқы қар жауа бастады. Бұл кезде әбден қартайып, бойынан әл кетіп, суық үйде күрк-күрк жөтелген Дәуреннің түсіне ақ қар кіріп жатты. Себелеген аппақ нұр арасынан өзінің сүйгені Сәуле қол бұлғап, шақырып қояды. Қария оянып, көзін ашса, денесі тоңазып, суықтан селкілдеп жатыр екен. Жаныңда тірі жан жоқ. Терезеге қараса, таң атып қалыпты. Ақ қар жауып тұр екен. Өмірге деген құштарлығы оянып, далаға шығып, таза ауа жұтқысы келді. Алақан жайып, ақ қардың иесінен тілек тілегісі келген. Тек әжім басқан ебедейсіз, тарамыс-тарамыс қолдарымен сал боп қалған денесін көтере алмады. Лезде еріп кететін ақ қарды қолымен ұстау арман болғанын сезгендей қатты өкінді. Осы сәтте қарттың бетін жып-жылы жас жылытып, жұбатып жатты. Сәлден соң кірпіктері әрең қимылдады. Жүзіне сабырлы тыныштық тұнды. ...Аппақ қар әлі жауып тұр. Тек үйден тілек тілейтін ешкім шықпады.",https://ertegiler.kz/story/algashki-qar,2025-01-29
"Карло Коллоди

Бұрынғы өткен заманда Геппетто деген ағаш шебері өмір сүріпті. Ол ағаштан ойыншық бала жасайды. Кенет қуыршаққа жан бітіп, өте көңілді, шолжаңбай бала пайда болады.
 «Енді сен менің балам боласың», – деп шебер оған Пиноккио деп ат қояды. Бір күні бәрін өз көзімен көріп, білгісі келген Пиноккио үйінен қашып кетеді.
Геппетто артынан жүгіріп шығып:
 «Пиноккио, тентек болма, үйге қайт», – деп айғайлайды. Геппеттоның дауысын көршілері естіп, жиналып қалады. Алайдатың дайтын бала жоқ, алды-артына қарамастан қаша жөнеледі. Пиноккио күні бойы дала кезеді. Кешке қарыны ашқан соң амалсыз үйіне оралады. Оны терезеден жолын күтіп қарап отырған Геппетто көріп, шақырып алады. Тамақтандырып:
«Пиноккио, ұлым, өте шолжаң болуға болмайды. Сен жақсы бала емессің бе? Бұлай қаңғырғанша, мектепке барып білім ал», – деді.
 – Иә, әке. Тіліңді алатын жақсы бала боламын. Ертеңнен бастап сабаққа барамын, – деп жауап береді Пиноккио. Пиноккионы мектепке жіберу үшін үстіне киім және «Әліппе» керек. Геппетто жалғыз қыстық пальтосын өткізіп, керек-жарақтарды сатып алады. Таңертең Пиноккио мектепке кетеді. Пиноккио мектепке бара жатып, жылжымалы қуыршақ театрының:
«Келіңіздер, қуыршақтар ойынын тамашалаңыздар!» – деп айғайлап шақырған хабарламасын естиді. Сөйтіп, сабақ жайында қалады. Пиноккио оқулығын билетке айырбастап жібереді. Біраздан кейін театрдың іші балаларға толып, қойылым басталады. Қуыршақтар сахнаға шығып, өз өнерлерін көрсетеді. Бір кезде олар көрермендердің арасында отырған Пиноккиоға назар аударады.

 – Пиноккио, сен біз сияқты қуыршақсың ғой. Сахнаға шық! – деп қоя береді. Ойын тоқтап қалады. Жиналған жұрт ашуланып, тарап кетеді. Спектакльдің үзіліп, аяқ талмай қалғанына ашуланған театр жет екшісі Мангиафиссо:
– Қойылымның күлталқанын шығардың! Сол үшін сені отқажағамын! – деп жекіреді.
– Рақым етіңіз, отқа жақпаңыз, – деп қуыршақтар жалынып, жал барынып, Пиноккио ны театр жетекшісінің қаһарынан қорғап қалады. Мангиафиссо жөн сұрастыра келіп оның кедей ағаш шеберінің баласы екенін біледі. Рақымы түсіп, Геппеттоны есіркеп, баланың қолына бес алтын тиын ұстатады. Содан кейін «Әліп песін» қайтарып, алтын тиындарды дорбашаға салып беріп үйіне жібереді. Оң қолына «Әліппе», сол қолына алтын тиындар салынған дорбашаны ұстап келе жатқан Пиноккиоға түлкі мен мысық жолығысады. Олар:
– Дорбашаңда не бар? – деп сұрайды.
– Бес алтын тиын бар. Түлкі мен мысық алтын тиындарды қолға түсірмек боп: 
– Бесеуін біз білетін сиқырлы жерге көмсең, ертеңінде олар көп болып өсіп шығады, – деп алдайды. Пиноккио келіспейді. Амалдары таусылған түлкі мен мысық енді күшпен тартып алайын дегенде, көмекке мейірімді Сиқыршы келеді. Ол сиқырлы таяқшасының күшімен түлкі мен мысықты қуып жіберіп, Пиноккионы үйіне ертіп келеді. «Геппетто «ба лам мектепке кетті» деп қуанды, ал сенің жүрген жүрісің мынау. Ата-ананы ренжіту ге болмайды, есіңе сақта! Мына тиындарыңды жоғалтпай әкеңе апарып бер. Ес кертіп қояйын, тағыда осындай жақсы балаға жатқылық жасайтын болсаң мұрның өседі» деген ақылын айтып, Сиқыршы баланы шығарып салады. Пиноккио үйіне келсе, әкесі жоқ екен. Ол әке сін күте-күте жалығады. Сиқыршының сөзін ұмытып, тағы да үйінен шы ғып кетеді. Ақыры адасып, енді не істерін білмей жылап отырғанда, бір үлкен көгершін ұшып келіп:
 – Неге жылайсың? – дейді. – Әкемді таба алмай отырмын, – деді Пиноккио жасынтыя алмай.
– Әкең балық аулап жүр. Кел, жылама, арқама отыр да, қанатымнан мықтап ұста. Мен сені әкеңе апарып тастайын, – деп, көгершін баланы көтеріп аспанға көтеріледі. Көгершін ұшып отырып, Пиноккионы бір өзеннің жағалауына әкеп тастайды. Әкесі қайықпен өзен бойлай жүзіп бара жатыр екен.
 – Әке, мен жағалаудамын. Бері келші! – деп Пиноккио бар дауысымен айғайлайды. Бірақ Геппетто қарияның аздаған кереңдігі бар еді, ол бұл дауысты естімейді.
 – Әке, тоқташы. Мен ұлыңмын ғой. Енді жаман бала болмаймын. Тіліңді аламын. Өтінем, тоқташы, – деп жалынады. Әкесі қайырылмайды. Пиноккио енді не істерін білмей, жағалаумен жүріп келе жатады. Біраз жүрген соң есік алдында кішкентай қайығы бар үйшікке тап болады. Үйшікте қарт әже отыр екен. Ішке баса-көктеп кірген баланы ол жылы қабақ пен қарсы алады.
 – Құлыным, қарның ашқан болар, – деп тамақ береді. Пиноккио рақмет айтпастан әжей ұсынған бәлішті жеп, сүтін ішіп алады.
– Балақай, атың кім? Кімнің баласысың? Неге жалғыз жүрсің? – деп күлімдей сұрайды әжей.
 – Менің атым – Пиноккио. Геппетто ұстаның баласымын. Әкем балық аулап жүр екен. Соны іздеп келгенмін, – деп жауап береді. Осы кезде Пиноккио мұрнының әрбір дұрыс жасамаған қылығымен бірге ұзарып бара жатқанын сезбеді. Әжейден сыртта жатқан қайығын сұрап алады.
 – Балам-ау, қайықты игере аласың ба? Ескек есуді білесің бе? – деген сұрағына мән де бермей, қайықты сүйреп өзенге қарай кете барды. Қайыққа бірінші рет отырған Пиноккио ескек есе алмай қайықты төңкеріп алады да, суға күмп етіп түсіп кетеді. Сөйтіп ол жақын маңда балық аулап отырған бір балықшының ауына барып ілігеді. Балықшы үлкен балық ұстап алдым деп ойлайды. Ауын тартып жағалауға шығарса, балық дегені бала болып шығады. Балықшы аң-таң. Пиноккио:

– Құтқарыңыз, мені босатыңыз, мен балық емеспін! – деп айғай салады. Балықшы баланы аудан босатады. Пиноккио балықшыға кінәлай қарап, өзен жағалай басы ауған жаққа жүріп кетеді. Бір кезде ол өзінің судағы бейнесін көреді. Ұзарып кеткен мұрнына қарап, қайғырып жылайды. Сиқыршының айтқан сөзі есіне түсіп: «Мен қандай жаман іс жасадым екен?» – деп ойланады. Балықшының Альдиго деген күшігі бар екен. Ол жылап отырған баланың жанына кеп, ары-бері аунап, неше түрлі қызықты оқиғаларды айтып көңілін көтереді. Сөйтіп Пиноккио итпен тез тіл табысады. Қайрымды Сиқыршы ны тауып беруін өтінеді. Альдиго баланы Сиқыршының үйіне дейін жеткізіп салады. Пиноккио Сиқыршыға: «Мен жіберген қателіктерімді түсіндім. Маған сізден басқа ешкім көмектесе алмайды. Мұрнымды бұрынғы қалпына келтіріп, әкемді тауып беріңізші», – деп басынан өткен оқиғаларды түгел баяндап береді.
– Міне, көрдің бе, тыңдамағанның соңы неге әкеп соғатынын? Мұрның қаншалықты ұзар са, сонша жаман қылық жасағаның. Енді бәрін түзеу керек. Ертеңнен бастап мектепке барасың. Әдептілікке үйренесің. Сонда ғана мұрның орнына келеді, – деді әңгімесінтың дап болған Сиқыршы. Сөйтіп, Сиқыршы Пиноккионың күнделікті мектепке баруын қадағалап отырады. Пиноккио да айтқан сөзінде тұрып, сабағын жақсы оқиды. Қолынан көп іс келетін болады. Ескек есуді де үйренеді. Біртіндеп әдепті балаға айналады. Мұрны да күннен күнге қысқарып, қалпына келеді. Бірде Сиқыршы:
 – Пиноккио, сен бірінші сынақтан сүрінбей өттің, құттықтаймын. Енді әкеңді жолықтырғың келсе, ертең жол жүресің. Сол жолда сені екінші сынақ күтіп тұр. Ол туралы кейін сөйлесе жатармыз. Ал қазір бар да, мек тептегі достарыңды қонаққа шақыр. Келіп, сенімен қоштассын, – деді. Пиноккионың қатты қуанады. Ол мектептегі достарын Сиқыршының үйіне ертіп келеді. Сиқыршы қонақтарды жақсылап күтеді. Оты рыс көңілді өтеді. Кеш батады, қонақтар біртіндеп тарқайды. Тек Пиноккио ғана тыным табар емес. Есекпен ойнай-ойнай өзі де есекке ұқсай бастайды. Сөйтіп ол көп ойнағанның да дұрыс емес екенін біледі. Келесі күні Сиқыршы Пиноккионы ертіп өзен жаға сына келеді. Қайыққа отырғызып:
– Судың ағысымен алдыға қарай жү зе бер, – деді де, қоштасып қалып қояды. Пиноккио ескек есіп, өзен нің ағысымен жү зіп оты ра ды. Бір уа қыт та өзеннің суы бір үлкен теңіз гекеп құйылады. Сол кезде қайдан екені белгісіз бір алып кит пайда болып, Пиноккио ны қайғымен бірге жұта салады. Міне, ғажап! Киттің ішінде ол әкесімен қауышады. Пиноккио қайыққа Геппеттоны отырғызып, кит келесі бір ауызын ашқан кезде, амалын тауып теңізге жүзіп шығады. Сөйтіп, қайта қауышқан әке мен бала аманесен үйлеріне оралады. Геппетто өз ісімен айналысады. Пиноккио мектепке барады, әкесіне көмектеседі. Сөйтіп біртіндеп ұстаның жағдайы жақсарады. Пиноккио кезінде қуыршақ театрының жетекшісі Мангиафиссо берген алтын тиындарды дорбасымен әкесіне бермек болып тығып қойған еді. Ол енді сол тиындарға әкесіне жаңа пальто сатып әпермек болып, базарға барады. Базарда ол ұлуды көреді. Ұлумен әңгімелесе келіп, Сиқыршының қатты ауырып жатқанын біледі. Пиноккио жылдам үйіне оралып, әкесіне болған жайды баяндап береді.
– Пиноккио, ұлым, Сиқыршы өте мейірімді жан. Саған қанша рет көмектесті. Біз де оған қол ұшымызды беруіміз керек, – деді әкесі. Геппетто мен Пиноккио Сиқыршының үйіне келсе, ол расында да төсек тартып жатыр екен. Әке мен бала қолдарынан келген көмегін аямай, емдеді. Сиқыршы ауруынан айығып, басын көтереді. Геппетто қария мен Пиноккиоға алғысын білдіреді.

 
 – Пиноккио, мен саған ризамын. Басын да қандай едің, қазір қандай зерек, әдепті бала болдың? Осының бәрі не өзің жеттің, талай сынақ тарданда өттің. Сен нағыз бала бол уғалайықтысың, – деп Сиқыршы Пиноккионы ағаш баладан нағыз балаға айналдырады. Геппетто өз көзіне өзі сене алмай Пиноккионы құшағына алады. Сөйтіп олар тату-тәтті, бақытты өмір сүріпті.
 

 
 
 
#Пиннокио#СказкаНаКазахскомЯзыке#ПиннокиоҚазақТілінде#Пиннокио#СказкаНаКазахскомЯзыке#ПиннокиоҚазақТілінде",https://ertegiler.kz/story/pinokkio,2025-01-29
"Басқа

Ерте, ерте, ерте екен,
Ешкі жүні бөрте екен.
Қырғауылы қызыл екен.
Құйрық жүні ұзын екен.
Қырғауылы қырқылдап,
Жалтыр мұзға сыртылдап,
Алшая келіп қоныпты,
Шаты айрылып қалыпты.
Қисая жатып қырғауыл
Сонда мұздан сұрапты:
- Мұз, мұз, сен неден күшті болдың?
- Мен күшті болсам, бауырымды жаңбырға тестірмес едім.
- Жаңбыр, жаңбыр, сен неден күшті болдың?
- Мен күшті болсам, жерге жұтқызар ма едім.
- Жер, жер, сен неден күшті болдың?
- Мен күшті болсам, көк шөпке бауырымды жардырмас едім.
- Көк шөп, көк шөп, сен неден күшті болдың?
- Мен күшті болсам, көк тоқты мойнымнан жұлқымас еді.
- Көк тоқты, көк тоқты, сен неден күшті болдың?
- Мен күшті болсам, көк шұнақ қасқырға құйрығымды жұлқытпас едім.
- Қасқыр, қасқыр, сен неден күшті болдың?
- Мен күшті болсам, көк мылтыққа құйрығымды ойдырмас едім.
- Көк мылтық, көк мылтық, сен неден күшті болдың?
- Мен күшті болсам, қоңыр шолақ тышқанға білтемді қидырмас едім.
- Тышқан, тышқан, сен неден күшті болдың?
- Мен күшті болсам, құмырсқаға інімді алдырмас едім.
- Құмырсқа, құмырсқа, сен неден күшті болдың?
- Алты батпан ауырды арқалаған күштімін, жеті батпан ауырды желкелеген күштімін, - деген екен құмырсқа.",https://ertegiler.kz/story/kim-kushti,2025-01-29
"Қазақ халқының ұлттық ертегілері

Бұрынғы өткен заманда бір патша болған екен. Оның әрбір тәртібін халқы екі етпей уақытымен орындап тұрады екен. Бір күні бұл патша: «Менің әрқашан халық пайдасына еткен әмірім орнына нақпа-нақ келіп тұрады және халқым да мені жақсы көреді. Сондықтан да мен олардың пайдасын ойлаймын. Енді мен осы халқыма зиянды бір әмір таратайын. Халқым тыңдап, орнына келтірер ме екен? Жоқ, келтірмес пе екен?» - деп ойлап уәзірлеріне:
- Халыққа тегіс хабарландырыңдар: «Ешкім басына пайда қылмасын!» - деп, әмір қылады. Бұдан соң уәзірлер бұл әмірді халыққа естіртіп болып, патшаға: 
- Халқыңыз әміріңізді нақпа-нақ айтқаныңыздай орнына келтіретін болды, - дейді. Патша уәзірлеріне еш жауап айтпайды. Түн болған соң үстіне бөтен, ескі киім киіп, әмірінің қалай орындалғанын көру үшін көшеде жүрсе, шеттегі бір үйде шам жанып тұр екен. Патша қайыр сұраған кісі болып, шам жанып тұрған үйге келсе, үйдің ішінде бір етікші етік тігіп отыр екен. Етікші қайыршыны көріп тұра келіп, бір кішкене нан береді. Сонда қайыршы: 
Сен патшаның әмірін тұтпаған не қылған адамсың? «Ешкім басына пайда қылмасын және шам да жақпасын», - дегені қайда? - дейді. Сонда етікші: «Сенің онда не жұмысың бар? Сондай әмір қылып отырған патша да ақымақ. Себебі, мен жарлы адаммын. Күнде төрт теңге пайда қыламын да, төрт теңге зиян қыламын. Міне, мен сонымен күн көріп отырмын. Патша ақылды болса, осыны білер еді», - дейді. Патша бұған жауап қайтармастан үйіне келеді де, ақылды төрт уәзірін шақырып алып: Сіздерді басқалардан ақылы көп деп, өзіме уәзір қылып едім. Енді менің сіздерден сұрайтын сауалым бар. Күніне төрт сом пайда, төрт сом зиян қыламын. Сол пайдам мен зияным не? Үш күн ішінде соны табыңдар. Таба алмасаңдар, бастарыңды аламын! Өздерің таппасаңдар да табатын кісі тапсаңдар, жазадан құтыласыңдар! - депті. Уәзірлер үш күннің ішінде өздері де шеше алмай және табатын кісі де таба алмаған соң, енді патшаға көрінбей, қашпақшы болып жүргенде, баяғы етікші уәзірлерге келіп:
- Мен патшаның сұраған сауалын тапсам, сіздер маған не берер едіңіздер? - дейді. Уәзірлер төрт мың ділда бермекші болады. Етікші уәзірлерден төрт мың ділданы санап алып, олармен бірге патшаға барады да: 
- Тақсыр, мен етік тігіп, әр күні төрт сом пайда, төрт сом зиян қылам. Ол былай: бір сомды қарызға беремін. Бір сомды ескі қарызымды төлеуге беремін, бір сомды құдыққа тастаймын, бір сомды әйеліммен екеумізге жұмсаймын, - депті. Сонда патша:
- Әйеліңмен екеуіңе жұмсалған ақшаға бәріміз де түсінеміз, қалған үш сомның жұмсалған орнын анықтап түсіндір, - депті. Бұл сөзге етікші былайша жауап қайырыпты:
- «Бір сомды қарызға беремін», - дегенім: «Қартайғанда өзімді асырар», - деп балама беремін. «Бір сомды ескі қарызыма беремін» - дегенім: өзімді жасымда асыраған кәрі әкем мен шешеме беремін. «Енді бір сомды құдыққа тастаймын» - дегенім: күйеуіне тұрмай, қайтып келіп отырған қызым бар, соған беремін дегенім, - депті. Сонда патша: «Бұл етікші ақылды адам екен», - деп, өзіне уәзір қылған екен.",https://ertegiler.kz/story/akuldy-etikshi,2025-01-29
"Орыс халық ертегілері

Ертеде бір шал мен кемпір өмір сүріпті, олардың Шұбар деген тауықтары болыпты. Бір күні тауықтың жұмыртқасы алтын болып шықты. Шал мен кемпір қатты қуанды.
Шал: «Кемпір, жұмыртқаны жарсақ, ішінде гауһар тастар болуы мүмкін, көрейікші!» — деді.
Шал жұмыртқаны қасықпен ұрып-ұрып сындыра алмады.
Кемпір: «Мен де байқап көрейін,» — деп жұмыртқаны ұрып көрді, бірақ сындыра алмады. Сол уақытта тышқан үнсіз келгенде, үстелдің үстімен жүгіріп, жұмыртқаны құйрығымен ұрып, еденге түсіріп, жарып жіберді. Шал мен кемпір жылап қалады.
Шұбар тауық: «Ата, әже, жыламаңыздар! Мен сіздерге алтын емес, бірақ жай ғана жұмыртқа тауып беремін» — деді. Жақында тауық бір себет ірі әрі дәмді жұмыртқаларды тауып береді. Содан кейін шал мен кемпір бақытты өмір сүре береді.",https://ertegiler.kz/story/kurochka-ryaba,2025-01-29
"Қазақ халқының ұлттық ертегілері

Бір күні қарны ашқан күшік тауда қаңғып жүрсе, қасқыр жүгіріп келіп:
– Ей, күшік, мен сені жеймін! – депті.
– Қой, көкешім, қой! Әуелі мені тойғыз, сонан соң жерсің, – депті күшік. Қасқыр:
– Жарайды, жарайды! Менің соңымнан қалмай ере бер, – депті. Екеуі бірге келе жатып, бір топ сиырды көріпті. Қасқыр өзінің жолдасына қарап:
 – Маған қарашы, менің көздерім, құлақтарым, ауызым, құйрығым қандай екен? – депті.
– Сенің екі көзің шоқтай қызарып жайнаған, екі құлағың жымиған, аузың арандай ашылған, құйрығың артқы екі аяғыңның арасына қыстырылып, жас шыбықтай болып майысқан, – депті күшік.
 – Мен не қылар екем, соны қара, – депті де, қасқыр шапшып барып, бір бұзаудың тамағына жабысады да, тұншықтырып өлтіріп, күшікті де тойғызады, өзі де тояды.
– Мен тойдым, сенің етіңді енді жемеймін. Қош бол! – дейді де, қасқыр желе жортып, кетіп қалыпты. Күшік бұзаудың жемтігінің қасында қалып, үш күндей тегін етке тойып жатыпты. Ақырында, іші пысқан соң, қаңғып жортуылға шыққан екен, бір аш мысыққа кез болып, оған:
– Ей, мен сені жеймін! – депті.
– Қой, күшеке, қой! Әуелі мені тойғыз, сонан соң жерсің, – депті мысық.
 – Жарайды! Менімен бірге еріп жүр, – депті күшік. Біраздан соң бұлар бір топ түйеге келіпті. Күшік:
– Мысық! Маған қарашы: менің көздерім, құлақтарым, аузым, құйрығым, қандай екен? – депті.
 – Несін айтасың! Сенің көзің бозарып тұр, құлақтарың салпайып тұр, аузың айқайып тұр, тілің салақтап, құйрығың салбаңдап тұр, – депті мысық. Сонда оған күшік:
– Енді мен не қылар екенмін, көр! – депті. Күшік жүгіріп барып, бір түйенің аяғын тістейін дегенде түйе мұны дәлдеп тұрып, басқа теуіп қалыпты, күшік сол арада сеспей қатыпты. Сонда мысық айтыпты:
 – Әй, мақтаншақ! Сен әліңе қарамай, қиын іске қолыңды созасың! Сенің етіңді енді мен жемеймін, – депті.",https://ertegiler.kz/story/mysyk-pen-kushik,2025-01-29
"Басқа

Жазғы демалыс басталғанда, мен достарыммен бірге ауылға баруды шештім. Біз бәріміз жиналып, керемет демалыс өткізуді жоспарладық. Ауылға жеткенде, бізді тамаша табиғат пен таза ауа қарсы алды. Күн сайын жаңа бір қызықты нәрселермен айналыстық.
Бір күні біз орманға баруға бел будық. Орманда серуендеп, жабайы гүлдерді жинадық. Сондай-ақ, біз үлкен алаңқайда пикник жасап, түрлі ойындар ойнадық. Тағы бір күні өзенге барып, қайықпен жүзуді үйрендік.
Балық аулап, өзеннің жағасында от жағып, балықты қуырып жедік. Кешкісін ауылдың айналасында серуендеп, ауыл тұрғындарымен таныстық. Олар бізге ауылдың тарихы мен дәстүрлері туралы қызықты әңгімелер айтып берді.
Түнде біз жұлдыздарды бақылап, аспандағы шоқжұлдыздарды зерттедік. Ауылдағы әр күніміз шытырман оқиғаларға толы болды. Демалыс тез өтіп кетті, және біз қалаға қайтуға мәжбүр болдық. Бірақ бұл жазғы демалысымыз бізге мәңгілік естелік болып қалды. Келесі жазда қайтадан осындай қызықты демалыс өткізгіміз келді.",https://ertegiler.kz/story/dostarmen-otkizgen-zhazgy-demalys,2025-01-29
"Редьярд Киплинг

Ертеде Джунглидің Сиони жо- тасын қасқырлар үйірі мекен етіпті. Ол кезде Джунглиде гі барлық жан-жануар бір-бі- рі мен тату-тәтті өмір сүр ген екен. Олар тек Шерхан атты жол барыстан ғана қорқыпты.
 Бірде Шерхан орманға жақын маңдағы бір ауылға шабуыл жасамақ болады. Бірақ жол- барыстың бұл әрекеті жү- зеге аспай қалады. Ол ауыл тұрғындарының лаулаған отынан қор қып, кейін шегінеді. 
Бір ұрғашы қасқыр Шерханның адам етін жегісі келіп, сілекейі шұбырып, ауыл маңын кезіп жүргенін жақсы білетін. Бір күні ол шөп арасынан шыққан бір дыбысты құлағы ша лады. Жақындап келсе, жерде бір сәби жылап жатыр екен.

Ұрғашы қасқыр кішкентай нә рес те ні апа- нына алып келіп, өзінің бөлтіріктерінің арасына қосып жі бе реді. Сәби жаңа ортаға тез бейімделе бастайды. Қатыгез Шерхан көп ұзамай қасқырлардың апанында адам баласының өмір сүріп жатқанын сезіп қояды. Ол балақайды тартып алмақ болып, бір- неше рет әрекет жасайды. Бірақ сәбиді қолына түсіре алмайды. Ұрғашы қасқыр баланы жауыз Шерханнан қор ғаштап жүреді. Ашуға булыққан жолбарыс «қайткен күнде де осы баланы жеймін» деп өз-өзіне серт береді. Ұрғашы қасқыр балаға Маугли деп ат қояды. Сөйтіп, сәби қасқырлардың ортасында өсіп жатады. Бір күні оны қасқырлар үйірінің басшысы Акелаға алып келеді. Джунглидің бұлжымайтын өз заңы бар. Осы заң бой- ынша Шерхан Акелаға тиесілі жердегі жануарларға тиісе алмайтын. Сондықтан қасқырлар Мауглидің тағдырына байланысты кеңес өткізіп, Акела оны Джунглиде қалдыру не қалдырмау жөнінде шешім қабылдауы керек болды. Егер Акела баланы қасқырлар үйіріне қабылдаса, Маугли Шерханның тұзағынан құтылар еді. Жиынды Акеланың өзі бастайды. Ол Мау- глиге қатысты өз ойын ортаға салады.

Адам баласының жануарлар әлеміне бейімделуіне күмән келтіретіндігін ашық айтады. Кеңеске Джунглидегі барлық жануарлар қатысқан еді. Олардың кейбірі Мауглидің осында қалуына қарсы болса, қалғандары өз- дерінің тілектестігін білдіреді. Сол кез- де Балу есімді аю мен Багира есім ді қабылан Мауглиді жақтайды. Олар баланы Джунгли заңына үйретуді өз міндеттеріне алады. Багира, тіпті, Мауглиді қасқырлар үйіріне қабылдаса, бір бұқаны алып келеті нін айтып, сөз береді. Сөйтіп, Маугли үйірге қабылданады. Оны тәрбиелеу Балу мен Багираға жүктеледі. Жиналғандардың көпшілігі бұл шешімді қуана қарсы алады. Әрине, тек Шерхан ғана риза бола қоймаған еді. Сол күннен бастап, Балу мен Багира Мауглидің ұстазына ай- налады. Олар балаға аң аулауды, жауынан қорғануды, тіпті, жануарлар тілін де үйрете бастайды. Маугли ертелі-кеш орманды аралап ойна- ғанды ұнататын. Сондықтан достары – Балу мен Багира оған Шерхан мен маймылдардан сақ бо- луын үнемі ескертіп отыратын. Бірақ, ширақ әрі күшті болып өскен Маугли достарының сөзіне аса мән бермейді. Мауглидің кейбір қы- лықтары маймылдарға қат ты ұқсайтын. Сондықтан болар, маймылдар оны бауырла- рындай көріп, басқан ізін аңдып жүретін. Бір күні маймылдар жал- ғыз жүрген Маугли ді ұрлап кетеді. Баланы өздерінің мекен-жайы- на әкеліп, сол жерде қалуға көндірмек болады. Алай- да қасқырлармен бірге тұ- рып үйренген Маугли өз үйіріне барып қосылғысы келеді. Балу мен Багираның ескертпелерін есіне алады. Маугли қашып кетуді ойлай- ды, бірақ қашып кетсе, маймылдардың өзін тірі қоймасын да сезеді. Басқа амал жоқ, оған Балу мен Багираны күтуге тура келеді. Ал Мауглиді май мыл дардың алып кеткенін білген достары Каа атты жыланға барып, жәр демдесуін өтінеді. Барлық жайтқа қаныққан Каа Багира мен Балуға көмектесуге келіседі. Сөйтіп, достары дер кезінде келіп, балақайды маймылдардың тұтқынынан құтқарып алады. Бұл оқиға Маугли үшін естен кетпес үлкен сабақ болады. Бұл уақытта Шерхан басқа қасқыр- лар ды Акелаға қарсы қою үшін әрекет жасап жатқан. Бірақ қасқырлар оның арбауына көн- бейді. Акеланың күші басқа қасқырлардан басым бола- тын. 

Тіпті, Шерханның өзіне де төтеп беріп, үнемі олжадан қалдыратын. Соңғы кездері Акела егде тартып, күш-қуатынан айрыла бастайды. Шерхан үшін бұл жақсы мүмкіндік еді. Енді ол Мауглиді өлтірмек болады. Балу мен Багира балаға төніп тұрған қауіпті сезеді. Шерханның оттан қорқатынын білетін олар, Мауглиге ауылдан барып от алып келуге кеңес береді. Маугли өз бауырларымен, ұстаз-достары Багира және Балумен қоштасып, ауылға қарай бет алады. Сиони жотасын қимай келе жат- қан ол, бір кезде шөбі шүйгін шалғында жайылып жүрген сиырларға тап болады. Олардың арасындағы үлкен мүйізді бір бұқа баладан үркіп ке тіп, қаша жөнеледі. Қалған сиырлар соңынан ереді. Топырлаған ды- быс қа ауыл шетіндегі иттердің үрген, шәуілдеген дауыстары қосы- лады.

Мұндайды көріп-естімеген Мауглидің де есі кетіп, басы ауған жаққа жүгіреді. Қашқан бойда ауыл ішінен бір-ақ шығады. Ауыл азаматтары өзгелерге ұқсамайтын баланы көріп, таң қалады. Маугли адамдарының тілін білмегендіктен, олармен сөйле- се алмай қатты қиналады. Ол өзінің қарнының аш екенін ыммен әрең түсіндіреді. Артынша Мауглидің қасына қызық құмар әйелдер жиналады. Олардың арасындағы біреуі бұл балақайдың Муссинаның жоғалып кеткен баласынан аумайты- нын айтады. Муссина ауылдағы ең беделді адамның әйелі бола тын. Баласының табылғаны жөнінде хабарды естіген ол алып- ұшып, осында жетеді. Мауглиді көргенде, оның өз баласы екендігіне күмәні болмайды. 
Қуанышы қойнына сыймай тебіренген ана бала- сын құшағына алып, ұзақ жылайды. Содан соң ол Мауглиді ертіп, үйіне келеді. Оған сүт, нан беріп, тамақтандырады. Аш бала ешнәрсені қалдырмай, түгел жеп алады. Сол күннен бастап, Маугли ауыл әйелдерінің сүйіктісіне айналады. Кеш батады. Муссина баласы- на жатып тынығу керектігін айта- ды. Маугли адамдардың тіршілігіне бе йімделгісі келіп қанша тырыс- қанымен, қасқыр лардан үйренген әдеттері нен арыла алмайды. Есінен бауыр лары, қасқыр анасы, Джунгли бір сәт те кетпейді. Оларды сағын- ға ны соншалық, түні бойы көз ілмейді. Сөйтіп, Мау- гли амал сыз ауыл да тұруға мәжбүр болады. Біртіндеп адамдар дың тілін үйренеді, олар дың тұрмысына да көндіге бастайды. Маугли досы – сұр қасқырдың күнде кешкісін ауылды жағалап келіп жүргенін байқайды. Бұл оның көңіліне демеу болады. Бірде Муссина: – Балам, сиырларды өріске айдап апарып, жайып келесің бе? – деп сұрайды. Маугли бұл ұсынысқа қуана ке- ліседі. Себебі оның өз есебі бар еді. Жайылымда жүрсе, досымен емін-еркін оңаша кездесуіне мүмкіндік туатынын сезді. Расында да кешкілік Маугли сиыр бағып жүрген жерге сұр қасқыр келеді. Сағыныса көріскен олар хал-жағдай сұрасады. Сұр қасқыр Мауглиге Шерханның іздеп келе жатқанын айтады. Содан соң екеуі Шерханды қолға түсірудің жоспарын құрады. Әрі Маугли досынан бұл ойлары нан Акеланың хабардар болуын өтінеді. Енді тек оңтайлы сәтті күту ғана қалған еді. 19 Міне, күткен күн де келіп жетеді. Маугли қасқырларды екіге бөледі. Акела мен сұр қасқыр бастаған топ бір жақта, ал өзі бастаған топ екінші жақта шабуыл жасауға дайындалып, жасы- рынып жатады. Мауглиді жалғыз деп ойлап келген Шерхан қалай торға түс- кенін байқамай да қалады. Екі жақтан анталаған қасқыр- лар оны қоршап алады. Қасқырлардың ашуынан қатты сес кенген Шерхан өзін қорғауға мұрша- сы келмей, Мауглидің қолынан қаза табады. 

Шерханның көзін жойған Акела мен Маугли бас- таған топ өз жеңістеріне масаттанып, шат-шадыман қуанышқа бөленеді. Өкінішке қарай, бұл айқасты ауылдың бір тұрғы- ны көріп қалады. Сөйтіп, ел арасында: «Маугли қас- қырлардың ортасында жүр, ол өзі де қасқырға айна- лып кеткен», – деген өсек тарап кетеді. Осылай Маугли өзінің қасқыр енесімен, бауырларымен және дос- тары – Багира, Балумен қайта қауы- шады. Олар Мауглиді «батыр» деп, пір тұтады. Сағынышын баса алмаған Маугли, енді ешқашан Джунглиден кетпейтінін айтады. Сол сәтте ол өзін бақытты сезінеді. Артынша Джунглиде тағы да үлкен кеңес өтеді. Онда Акела Мауглиді көпшіліктің алдында өз орнына таға йын- дайды.",https://ertegiler.kz/story/maugli,2025-01-29
"Басқа

Ерте заманда, алыстағы патшалықта Жазира есімді әдемі ханшайым өмір сүрген. Ол сүйкімді және мейірімді болды, бірақ оның көңіл-күйі тез ауыспалы және тентектеу болатын. Бір күні бақшада ойнап жүріп, басындағы алтын тәжінінін тоғанға түсіпіп алады.
Ханшайым жылап, тәжін қайтаратын үмітін жоғалтады, өйткені бұл тәж оның туған күніне арналған сүйікті әшекейі болған. Бірақ кішкене уақыт өті, сол судан құрбақа шыға келеді. ""Не болды, ханшайым?""- деп сұрады Бақа.
Жазира бақаға жоғалған тәжі туралы және оған қалай оның маңызды екенін айтып береді. Бақа оған көмектесуге уәде берді, бірақ оның орнына ханшайымнан оның бір тілегін орындауын сұрады.
Ханшайым бұл жай ойын деп ойлап, келісе салды. Бақа тоғанға жүзіп, біраз уақыттан кейін табанында алтын тәжді ұстап оралды. Ханшайым таң қалды, бірақ соған қарамастан ол уәдесін бірден орындамады.
Алайда, күн сайын Бақа ханшайымға оралып, оған уәдесін орындау керектігін еске салып отырады. Ақырында, оның ескертулерінен шаршаған ханшайым келісіп, кенеттен құрбақа әдемі ханзадаға айналды.
Ханшайым оның сұлулығы мен тектілігіне таң қалды және ол сыртқы келбет әрқашан ең маңызды емес екенін түсінді.
Ол өз сөзіне адал болу және жақсы достарды бағалау маңызды екенін түсінді. Сондықтан ханшайым мен ханзада мейірімділік пен шынайы сұлулықты бағалауды үйреніп, бақытты өмір сүрді.",https://ertegiler.kz/story/hanshayim-zhane-baka,2025-01-29
"Қазақ халқының ұлттық ертегілері

Бұрынғы өткен заманда бір патша болыпты. Оның сарайы әлемдегі ең көркем, зәулім сарайлардың бірі болыпты. Бірақ патша өз иелігіндегі салтанатқа аса мән бермейтін бейбақ бір патша болыпты. Сарай маңында сарайдың әсемдігімен жарысқан, әлемдегі ең әдемі гүлдер өскен үлкен бір бау-бақша болыпты. Халықтың айтуынша, ең ғажабы – сол бақшада мекендейтін бір бұлбұл болыпты. Сондай әдемі дауыспен сайрайтын бұл құстың атақ-даңқын естігендер ұзақ елдерден де келіп көруге асығатын болыпты. Бір күні бұлбұлдың даңқы патшаның да құлағына жетіпті.

Алайда патша бұл хабардан хабарсыз болғанына қатты ашуланып, уәзірін шақырып:
-Бұл қалай болғаны!? Неге менің хабарым жоқ сарай бақшасындағы бұлбұлдан? – депті. Уәзір оған жауап бере алмапты. Өйткені оның да бұлбұлдан еш хабары болмапты. Дереу бағбанды шақыртып:
-Сарайда әлемге танымал бұлбұл бар екен, неге айтпайсың бізге? – десе, бағбан:
-Ғафу етіңіз, мырзам,- депті. Оған уәзір:-Тез арада маған оны тауып әкел! - деп айқай салыпты. Бағбан барлық жерді іздестіріп, сұрастырса да бұлбұлды еш таба алмапты. Содан уәзір бір шарасын тауып, патшаға:
-Бұл біреулердің ойдан шығарған әңгімесі болуы керек! - десе, патша одан сайын ашуланып:
-Жоқ, олай болуы мүмкін емес! Маған бұл хабарды сенімді адам жеткізді. Дереу бұлбұлды тауып әкеліңдер немесе барлығыңды жазаландырамын!»,- депті. Сарайдың асханасында жұмыс істейтін қызметші қыз бағбанға келіп:
Іздегендіріңізді бұл жерден таба алмайсыздар, қаласаңыздар мен сіздерді оның жанына ертіп алып барайын»,- депті. Мұны естіп қуанған сарай қызметкерлері дереу бұлбұл мекендейтін тоғайға қарай жол тартыпты. Бұлбұл тұратын жерге келгенде, қыз: «Кішкентай бұлбұл», -деп айғайлапты. Бұлбұл бір ағаштың бұтағынан көрінген кезде:
- Патшамыз сені көргісі келіп, дауысыңды естігісі келіп жатыр. Егер бізбен бірге бармасаң, патшамыз барлығымызды жазаландырады»,- депті. Бұлбұл оған келісімін беріпті. Жолай оның әсем дауысын тыңдап, барлығы сарайға келіпті. Сөйтіп патшаның құзырына шығып, бұлбұл әдемі дауысымен ән шырқай бастапты. Дауысынан әсерленген патшаның көзінен жас парлапты, әрі жүзіне қуаныш ұялапты. Патша бұлбұлға:
-Менен не тілеуің бар, айт! - депті. Сонда бұлбұл:-Мен үшін ең үлкен сый – сізге қуаныш сыйлау,- деп жауап беріпті. Баршаның сүйіспеншілігіне қауышқан бұлбұл сарайдағылардың асыл тәжіне, бағдәулетіне айналыпты. Бұдан былай сарай бақшасына орналасып, үнемі әсем дауысымен патшаға ән шырқайтын болыпты. Ел тұрғындары бұлбұлдың әндерін тыңдау үшін сарайдың айналасына жиналып тұратын болыпты. Бір күні патшаға бір сыйлық сандығы келіпті. Ішін ашып қараса, құнды гаухарлармен, асыл тастармен безендірілген ойыншық бұлбұл шығыпты. Шыныдан жасалған бұл ойыншықтың төбесінде бұрандалы кілті болыпты. Кілт бұралғанда шынайы бұлбұлдың дауысы шығатын болыпты. Уақыт өте келе шынайы бұлбұл патша тарапынан өзіне назар аударылмай қалғанына ренжіп, бір ыңғайын тауып сарайдан ұшып кетіпті. Күнде әсем үнімен сайрап жүрген ойыншық бұлбұл бір күні бұзылып қалыпты. Бұлбұлдың дауысына үйренген патша сол кезде ғана шынайы бұлбұлдың жоқтығын сезініп, оған әділетсіздік жасағанын ұғыпты. Қайғысынан науқастанып, төсек тартып жатып қалыпты. Күн өткен сайын жағдайы нашарлап, халық та қатты қам жепті. Оның шарасыз күйін көрген жұрт жағдайының жақсармайтынын ойлап, жаңа патша тағайындауға бел байлапты. Патшаның сырқаты және жаңа патшаның тағайындалу хабары сарайдан ұшып кеткен бұлбұлдың құлағына да жетіпті. Патшаның өзін жақсы көретінін, істеген ісіне өкінетінін естіген бұлбұл оған көмектесуге шешім қабылдап, дереу патшаның жатқан бөлмесінің терезесінің алдына ұшып келіп, әсем дауысымен ән шырқай бастапты. Төсегінде жатқан патша бұлбұлдың дауысын естіп, қайта өзіне келе бастапты. Таңға жуық патша аяғынан тұрып, ауруынан жазылып кетіпті. Патша өзін емдеген бұлбұлдың әсем дауысы екенін біліп, бұдан былай оны әрдайым жақсы көретінін айтыпты және бұлбұл да анда-санда келіп ән шырқап тұратынына сөз беріпті.",https://ertegiler.kz/story/patsha-men-bulbul,2025-01-29
"Корней Иванович Чуковский

Қайырымды дәрігер Айболит!
Отыр талдың түбінде. 
Емделуге келеді Сиыр,
қасқыр түлкі де,
Қоңыз бен құрт, аю да,
Тіпті бар ғой кірпі де!
 
Бәрін емдеп жазады Қайырымды дәрігер Айболит!
 Айболитке түлкі келді:
 «Ой, мені маса шағып алды!»
Айболитке ит те келді:
«Мені қораз шоқып алды!»
Қоян келді жүгіріп, Айғай салды:
«Ай, ай! Баламды соқты трамвай!
Менің тентек ұлымды,
Соғып кетті трамвай!
Аяғын оның кесе ме?
Көреді-ау бейнет нешеме.
Бір орында тұрмайды,
 Бұзық болма десе де!»
Айболит айтты:
«Қайғырма! Сабырыңнен айырылма!
 
Әкел оны осында, 
Құр бекерге шошынба.
Басқа аяқ тігіп беремін».
Әкелді оған қоянды,
 Анасы айтқан ноянды.
Ауру болып келді де,
Сап-сау болып оянды!
Қоян кетті секіріп,
Би билейді қуанып.
Күліп жүріп айтады:
«Мың рахмет, Айболит!»
Қасқыр келді қалтырап,
Енді оған сал құлақ..
«Міне келді жеделхат Гиппопотам досымнан!»
«Тез келе көр, дәрігер,
Африкада әбігер. 
Балалар қалды ауырып, 
Сен оларға дәрі бер!»
Айболит кетті жүгіріп,
Қалуға болмас кідіріп.
Өтті орман-баулардан, 
Асты биік таулардан. 
Теңізден де өтті ол,
Мұхитқа да жетті ол.
 
Қайырымды Айболит,
Болам десең, бетті бол! 
Алып құс ұшып келеді,
Үстіне отыр Айболит.
«Сәлем саған, Африка!»
Деп айтады Айболит. 
Емін жасай бастады,
Асықпады, саспады.
Жазылып кеткен аңдар да,
 
Секіріп кете бастады. 
Он күн бойы Айболит,
Ем жасады ұйықтамай.
Бәрінен де сұрайды:
«Ал, батырым, хал қалай?» 
Лимпопо! Лимпопо!
Жазылып кетті аңдар да,
Бұған бәрі таң қалған. 
 
Лимпопо! Лимпопо!
Міне Гиппо, міне Попо,
Гиппо-попо, Гиппо-попо!
Мынау міне Гиппопотам.
Ол Занзибарадан келеді,
Ол Килиманджароға барады.
Ән айтады ол қуанып:
«Рахмет саған, Айболит!»",https://ertegiler.kz/story/aibolit,2025-01-29
"Қазақ халқының ұлттық ертегілері

Есек жүк тасудан қашып, әбден жалығады. Бір күні ол өзімен жолдас болып жүрген түйеге келіп:
– Әй, түйе, мен жүк тасудан әбден жалықтым, жон терімнің тамтығы қалмады! Жүр, екеуіміз бірлесіп, қожамыздан қашайық та ойымызға келгенін істеп, өз еркімізбен өмір сүрейік, – депті. Түйе үндеңкіремей, ойланыңқырап барып жауап қайырыпты:
– Шынында да, қожамыздың жаман екені рас, көп жұмсайды, күтіміміз жаман-ақ. Мен қашуға қуанар едім, ал, қалай қашасың? Есектің жауабы дайын еді. Ол: «Мен ойлап қойғанмын, қам жеме. Ертең қожамыз бізге тұз артып қалаға барады. Бастапқыда біз айдағанына көніп тыныш жүреміз, ал тауға шыққан соң, титықтап болдырған болып, жығыламыз да тұрмаймыз. Қожамыз бізді қарғап-сілеп, таяқтың астына алады. Біз сонда да тұрмаймыз. Ол әбден шаршап, басқа көлік әкелгелі үйіне қайтады. Біздер емін-еркін оңаша қаламыз, тек қана аяғың шыдаса болғаны, қайда қашсаң да, еркің өзіңде», – дейді.
Түйе көңілденіп қоя беріпті:
– Сенің мұның табылған ақыл, данышпандық деп осыны айт! Тап солай істейміз, – дейді ол. Олар ертеңгі таңды күтеді. Қожайыны ерте тұрып, есек пен түйеге қаптаулы тұз артып, қалаға жөнеледі.
Көліктер жарым жолға дейін бұрынғысынша жүріп барады. Түйе ең алды, оның артында есек, ең соңында қолында таяғы бар қожайын келе жатады. Түйе мен есек тауға шығысымен, әбден болдырған болып жығылады да тұрмастан жатып алады.
Қожайын оларды:
– Өй, оңбаған жалқаулар, жатып ішер, арам тамақтар! Таяқ жеп сілейместен бұрын тез тұрыңдар! – деп, сөгіп балағаттайды.
Олар қожайынның сөзін құлағына да ілмей, түк естімеген болып жата береді. Қожайыны ызаға булығып, көліктерді таяқтың астына алады. Түйені ол отыз тоғыз рет таяқтайды, бірақ ол былқ етер емес, қырқыншы таяқты сілтегенде, түйе ойбайын салып ұшып тұра келеді.
– Солай ма! Саған әлдеқашан осы керек еді, – дейді де қожайыны есекті таяқтауға кіріседі. Ол есекке қырық таяқ соқты, ол қыңқ етпестен жата береді, тағы оған елу таяқ соқты, есек былқ етер емес, алпыс таяқ соқты, есек қозғалар емес, жатқан күйінше жата берді.
Қожасы жағдайдың нашарға айналғанын байқады. Есектің көп ұзамай-ақ өлетін түрі бар. Бұл бір тап бола кеткен қаза ғой, амал қанша?! Ол есектің жүгін түйеге артады да жолға шығады. Өз жүгіне есектің жүгі қосыла артылған түйе аяғын әрең басып, есекті қарғап келе жатыр: «Қарғыс атқыр есек, сенің тіліңді аламын деп, қаншама таяқ жедім, оның үстіне екі есе жүк көтеріп келемін!». Есек сол жатқанынан, қожайыны түйені жетектеп қырдан асқанша жатты да олардың қарасы үзілген соң, ол тұра салып, бет алды қаша жөнелді. Есек сол қашқаннан үш күн қашады, үш таудан және үш алқаптан асады, ақырында, Тентек өзенінің жағасындағы кең алқапқа жетеді. Есекке тоғай алаңы ұнайды да сол жерге мекендеп қалады. Ол тоғай көптен бері бір күшті жолбарыстың меншігінде екен. Бір күні жолбарыс өзінің меншікті жерін аралап көруге шығады. Ол ертемен шығып, түс кезінде есектің үстінен шығады. Есек құйрығын шыпшаңдата түсіп, тоғайда емін-еркін жайылып жүр екен. «Бұл мен көрмеген, неткен аң болды екен?» – деп, ойлайды жолбарыс. Есек жолбарысты көріп, есінен тана қорқады. «Менің ажалым жеткен екен!» – деп ойлайды ол. Қарсыласпай босқа өлгенше, бұл қорқынышты жыртқышқа өзімнің ерлігімді көрсетіп, өлгенім артық», – деген ұйғарындыға келеді.
Ол құйрығын шаншылта көтеріп алады да құлағын қағып қойып, бар даусымен ақырып қоя береді.
Жолбарыс қорыққанынан көзінің оты бұлдырап, кейін қарай бар дәрменімен жортып, артына бұрылып қарауға да мұршасы келмейді. Жолда оған қасқыр кездесіп: «Мұнша кімнен қорықтыңыз, әміршім?» – депті.
– Мен бір аңнан қорқып келемін, ондай қорқынышты аң дүниеде жоқ шығар, оған құлақ орнына қанат біткен, бас дегенің бақырқазандай, ақырған үнінен жер сілкініп, көк жарылғандай, – дейді.
– Сабыр етіңіз, сабыр етіңіз, – дейді қасқыр. «Сіздің кездескеніңіз есек болмасын? Ұсқыны соның өзі ғой. Жарайды, ертең оны екеулеп арқан құрып ұстармыз». Қасқыр келесі күні арқан тауып алады да оның бір ұшын жолбарыстың мойнына, екінші ұшын өзінің мойнына байлап, екеуі алаңға қарай жөнеледі. Қасқыр алда жүріп келеді, ал жолбарыс оған тығыла түсіп, артта келеді. Есек бұларды алыстан көріп, аузын кере ашып, бұрынғысынан да қатты ақыра бастайды.
Жолбарыс қасқырға айқайлап:
– Е, жарқыным, сен мені мына сұмырайға жем қылғалы әкеле жатқаның белгілі болды! – деп, ол бір жаққа қарай пәрменімен жұлқына жөнелгенде, қасқырдың басы жұлынып кетіпті. Жолбарыс демі құрып үйіне жеткенше жүгіреді. Сол кезде оған сауысқан ұшып келіпті. Ол шықылықтап, секелектеп алыпты да жолбарыстан болған уақиғаны, жай-күйін түгел сұрап біліпті. Содан соң:
– Сәл сабыр ете тұрыңыз, мен ұшып алаңға барайын, қандай жыртқыш екен, не істеп жүр екен, біліп алайын. Барлап алып, бәрін сізге баяндайын, – дейді. Сауысқан тоғай алаңына ұшып кетеді.
Есек ұшып келе жатқан сауысқанды алыстан көреді де аяқтарын серейтіп, өлген болып жата қалады.
Сауысқан сол жерде өз көзіне өзі сенбейді. Сұлап жатқан қорқынышты жыртқыштың тап өзі.
Ол тіп-тіке есектің үстіне шүйіліп түседі де алды-артына жорғалап жүріп, жолбарысқа керемет жыртқышты өзім өлтірдім деп айтудың сылтауын іздей бастайды. Осы жерде жатқан бидайдың бір түйір дәнін көріп, оны шұқығалы тұмсығын соза бергенде, өз сорына қарай, сүрініп кетіп, басы есектің тірсегіне ілініп қалады. Өліп жатқан есек тіріле кетіп, сауысқанды тірсегімен қысып тұрып, құйрығымен сабалай береді. Сабай береді кеп, сабай береді. Сабап-сабап түте-түтесін шығарады, жүні бұрқырап алаңды басып кетеді. Дәрмені кеткен сауысқанды теуіп жібергенде, анадай жерге барып, ұшып түседі. Сауысқан жоғарыдан төмен қарап, өз ісіне өзі өкіне, шықылықтаған бойымен аһлап-уһлеп, бір жанбастай ұшып, кері қайтыпты. Ол ұшқан бойымен жолбарысқа алыстан айқайлап: – Жаның барда бұл тоғайдан жоғал! Қарғыс атқан аң, мені өмірлік жарымжан етіп жіберді. Абайла, менің күнім саған да туып жүрмесін! – деді.
Мұны естіп жолбарыстың зәресі қалмады. Ол көр-жерін жинап, арқалап, алды-артына қарамастан, алыс бір елге қарай тартып отырыпты. Ал батыл есек кең алаңда әлі өмір сүріп жатыр.",https://ertegiler.kz/story/batyl-esek-ertegisi,2025-01-29
"Қазақ халқының ұлттық ертегілері

Мұндай сақылдаған сары аязда тоңбаса, түлкі тоны немесе қасқыр ішігі бар адамның ғана тоңбауы мүмкін. Ал Алдар көсе жарықтық шұрық тесік жаман тонмен күн сайын үсіп өле жаздайтын.Бірде ол жапан далада жортып келе жатып, сұмдық тоңды. Аяқ-қолының жаны кетіп, бет-аузы бозарып, бас сұғар жылы үйді армандайды.Суылдаған суық жел, уілдеген үскірік құлағының ұшын аямай шымшып, жанын шығарып барады. Жақын арада түтін түтеткен ешқандай ауыл көрінбейді.Қанша тебіреніп, қамшысын қанша сілтегенмен Алдардың арық аты жүріп жарытпайды. Басын бір шұлғып қойып, жай ғана итіндейді де отырады.“Жаман ат — жолдың соры. Әлі біраз жүретін шығармын. Иттің үргені естілмейді. Қақаған далада қатып өлмесем жарар еді”, — деп ішінен сөйлеп келеді.Кенеттен алдынан бір аттылы көрінбесі бар ма? Атының желісіне қарап, иесінің бай адам екенін біле қойды. Буы бұрқырап ыссылап келе жатқан адамдай омырауын ашып тастап, әндете бастады.Жолаушылар жолығып, аман-саулық сұрасты.Бай үстіндегі түлкі ішіктің өзінен тоңып, бүрсең-бүрсең етеді.Ал Алдар көсе бөркін бір шекесіне қарай қисайта киіп, күншуақта жылынып отырған адамдай көңілді сөйлейді.— Сен, немене, тоңған жоқсың ба? — дейді бай.Тоңсаң, сен тоңған шығарсың? Менің тонымды киген кісі үнемі қыз-қыз қайнап жүреді — дейді Алдар Көсе.Мүмкін емес! — дейді бай.— Немене, көрмей тұрсың ба?!— Көрмейтін несі бар? Көріп тұрмын: шұрық тесік!— Мәселе сонда, сол шұрық тесікте. Бір тесіктен кірген жел лып етіп екінші тесіктен шығып кетеді.Ал жылу өзімде қалады.“Қайткенде де мен мұның тонын алып қалайын” — деп ойлайды бай.“Шіркін, мынаның ішігін қолыма бір түсірсем!” — деп армандайды Алдар көсе.— Ішігіңді маған сатсаңшы? — дейді бай.Сатпаймын! Мен онсыз үсіп өлемін! — дейді Алдар. — Үсіп өлмейсің. Оның орнына мен саған өз ішігімді беремін. Ол да сондай жылы.Алдар көсе оның ұсынысын құлағына да ілмеген кісідей байға жоғарыдан қарайды. Бірақ екі көзі байдың түлкі ішігінде.— Ішігімді де берейін, үстіне ақша да қосайын — деп қызықтырады бай.— Маған ақшаның қажеті жоқ. Ақша орнына атынды берсең, ойланып көрер едім.Қуанғаннан бай бірден келісе кетеді.Ішігін шешіп, астындағы атын түсіп береді.Алдар көсе байдың ішігін киіп,байдың жүйрігіне мініп, ысқырған желмен жарыса жөнеледі.Енді Алдар көсеге бір ауылдан бір ауылға барып тұру онша қиын емес. Астында — ұшқыр ат, иығында — жылы ішік. Кез келген үйде одан:— Мына керемет түлкі ішік пен жүйрік атты қайдан алдың? — деп сұрайды.— Жетпіс жеті жыртығы, жетпіс сегіз жамауы бар тонға айырбастап алдым.Жаман тонға жақсы ішігін, қыршаңқы атқа кұстай ұшқан жүйрігін айырбастаған ақымақ бай туралы әңгімені естіп, ел мәз болады.
Күлкі сәл саябыр тартқан сәтте Алдар көсе:
Жолдың алыс-жақынын жортқан біледі, дәмнің ащы- тұщысын тартқан біледі! — дейді",https://ertegiler.kz/story/aldar-kosenin-siqyrly-tony,2025-01-29
"Қазақ халқының ұлттық ертегілері

Ертеде жылқы күнге қарап былай дейді:
 - О, барлық жан-жануарларға тіршілік сыйлаған қайырымды күн, мені жануарлардың арасындағы ең сұлулардың бірі деседі жұрт. Солай екенін өзім де сеземін. Сонда да кейбір дене мүшелерімді бұдан да әдемірек етуге болар еді-ау деп ойлаймын.
- Сонда қай жеріңді түзей түсуге болар еді деп ойлайсың? - деп сұрайды күн күлімсіреп.
- Егер, - дейді жылқы, - сирақтарым бұдан да ұзындау және сыйдаңдау болса, мен тіпті алдына жан салмайтын жүйрік болар едім. Мойным аққудың мойнындай ұзын болса, маған ол бұдан да әсем көрік бітірер еді. Төсім жалпақтау келсе, қазіргіден де алымдырақ болар еді. Оның үстіне адамзатты арқалап жүру үшін жотамнан мәңгі алынбайтын ер болса, тіпті жарасып тұрар еді...
- Жақсы, қалағаның болсын, - дейі күн жайраңдап,- сәл күте тұр.Соны айтады да, күн жерге түйені түсіреді. Денесі алпамсадай, тұрқы арбиған жануарды көрген жылқы әрі қорыққанынан, әрі жиіркенгенінен қалшылдап қоя береді.
- Міне, сен қалағандай ұзын да сидаң аяқ, аққудың мойнындай ұзын мойын, жалпақ кеуде, ері де дайын. Қалай, сенің де осындай болғың келе ме? - деп сұрайды күн. Жылқы әлі де есін жыя алмай қалшылдап тұрады.
- Жо-жоқ... - дейді тілі күрмеліп.
- Ендеше жөніңе жүр, - дейді күн жылқыға, - саған өз бойыңдағы да жетеді! Әркім өз қасиетін бағалауға тиіс. Содан бері жер бетінде түйе де өніп-өсе бастапты. Ал жылқы болса, түйені көрген сайын әлі күнге дейін денесі дір ете түсіп, қалтырай бастайды екен.",https://ertegiler.kz/story/korkut-ata,2025-01-29
"Ағайынды Гриммдер

Ерте заманда диірменде бір кәрі диірменші өмір сүріпті. Оның әйелі, бала-шағасы жоқ екен. Қоластында үш жұмысшысы бар екен. Үшеуі көп жыл бойы диірменшінің жұмысын адал істеп жүріпті. Күндердің бір күні диірменші оларды шақырып алып былай дейді:
— Мен қартайдым. Маған енді пештің үстіне шығып алып жатудан басқаға шамам келмес. Ал сендер енді жер дүниені шарлау үшін жолға шығыңдар. Маған осы әлемдегі ең жақсы атты тауып әкеліп берсе осы диірменді соған бермекпін. Сөйтіп осы диірменге ие болғаның маған өле-өлгенше қамқорлық жасайсың деген шартым бар. Үшінші жұмысшы диірменге дән құюшы болып істейді екен. Оны басқалары қолынан түк келмейтін ақымақ деп санайтын еді. Сондықтан диірменге ол ие болуы мүмкін-ау деп ешкім ойлаған жоқ. Және Ганстің өзі де оған соншалықты ниетті емес еді. Сөйтіп үшеуі бірдей алыс жолға шығыпты. Бір ауылға таяп қалғанда ана екеуі ақымақ Ганске былай дейді: 
— Сенің осында қалғаның дұрыс болар. Өмір бойы іздесең де қарғыс атқыр сол мәстекке қолың жетпейтіні айдан анық. Әуре болмай-ақ қой. Бірақ Ганс оларға еш үн қатпастан еріп жүре береді. Ақыры күн батып, түн болған кезде үшеуі бір үңгірге келіп жетеді. Сол үңгірдің ішіне түнеп шықпақ болады. Екі ақылды Ганс ақымақтың ұйықтауын күтіп ояу отырады. Ақыры Ганс терең ұйқыға батқан кезде екеуі орнынан тұрады да, кете барады. Бұлар Гансті үіңгірде жалғыз қалдырып кетіп бара жатқан кезде бәрін де сәтімен жасадық деген ойда еді. Бірақ осы қылықтары үшін алда қандай уақиғалар болатыны олар қайдан білсін! Сөйтіп таң атып, күн көтерілген кезде Ганс ұйқысынан оянады. Терең үңгірде жалғыз жатыр екен. Жан жағына үрейлене қарап айқай салады: 
— Құдайым-ау, мен қайда жатырмын? Қайдасыңдар? Сөйтіп ол орнынан тұрып, үңгірдің сыртына шығады да орман ішімен алға қарай жүре береді. Жүріп келе жатып ол: «Ана екеуі мені жалғыз қалдырып кетіп қалды. Енді әлгі атты қалай табар екенмін?» — деп ойлаумен болады. Ол осылайша ауыр ойдың жетегінде, ілби басып кетіп бара жататы. Сөйтіп келе жатқанда алдынан бір кішкентай тарғыл мысық кездеседі. Әлгі тарғыл мысық жағымды үнмен тіл қатып, Гансті сөзге тартады: 
— Иә, Ганс, қайда жол тартып бара жатырсың? 
— Ой, бара жатқан мақсатымды айтсам сенен қандай қайыр-көмек болар дейсің!
— Мен сенің нені көксеп келе жатқаныңды жақсы білемін, — дейді сонда мысық, — сен әсем мүсінді атты тауып алсам келе жатқан жоқсың ба? Ендеше, менің соңымнан ер. Маған жеті жыл бойы адал қызмет көрсетіп жұмыс істесең, ақысына сол өзің мына өмірде әлі көрмеген сондай ғажап әсем тұлпарды тауып беретін боламын. «Мынауың өзі дәу де болса сиқырлы мысық шығар, — деп ойлайды Ганс, — несі бар, мұның айтып тұрғаны өтірік пе, рас па дегенді неге тексеріп көрмеске». Сөйтіп ол мысықпен еріп жүреді. Жүріп отырып бір кіп-кішкентай сиқырлы үйшікке келіп жетеді. Мұнда тек қана мысықтар тұрады екен. Және осы мысықтардың барлығы да өз-өзіне дән риза, көтеріңкі көңіл күйде баспалдақпен абыр-жұбыр жоғары-төмен көтеріліп-түсіп, мына мысыққа қызмет етіп жүреді екен. Кешке таман бәрі үстел басына отырған кезде үш мысық музыкалық аспаптарын қолына алады: біреуі контрабасс, екіншісі скрипка тартып, ал үшіншісі кернейде бар күшімен үрлеп ойнайды екен. Барлығы кешкі астарын ішкен соң үстел жиналады. Осы кезде мысық жігітке былай дейді: 
— Ал, Ганс, енді екеуіміз билейтін боламыз!
— Жоқ, — дейді ол, — мен мысықпен билей алмайды екенмін. Мұны өмірімде жасап көрмеппін.
— Жарайды, ендеше оны жатын бөлмесіне алып барыңдар, — дейді тарғыл мысық өзге мысықтарға. Жатын бөлмесіне ертіп апарған соң мысықтардың біреуі кереуеттің жанында шам жағады, екіншісі кебісін шешеді, ал үшіншісі шұлығын тартып, тағы біреуі жарықты сөндіреді. Бұлар таңертең ерте осылайша кіріп келеді де, Ганстің орнынан тұрып киінуіне көмектесе бастады: біреуі шұлығын кигізді, екіншісі кебісін жақындатып берді, үшіншісі бауын байлады, енді біреуі беті-қолын жуып берді, тағы бірі оны желпіп құрғатты. «Мұның бәрін еппен, баппен атқара біледі екен», — дегенді ойына түйіп үлгерді Ганс. Бірақ Ганстің тарғыл мысық үшін терлеп жұмыс істеуіне тура келді. Ол күн сайын ұп-ұсақ қылып мол отын жарды. Отын жару үшін берген балтасы таза күмістен екен. Тіпті қаққан сынасы да, кесетін арасы да күмістен, ал су құятын астауы жезден жасалған екен. Осылайша ол отын жарумен күн өткізіп мысықтың үйінде тұрып жатты. Ішіп-жемі де ойдағыдай, тек тарғыл мысық пен оның көп қызметшілерінен өзге ешбір жан иесін көрмепті. Бір күні тарғыл мысық Ганске былай дейді:
 — Бүгін менің үйімнің алдындағы шалғынды шабуға кіріс, шабылған шөп мал азығы болсын! Мысық осылай деп бұйырады да Ганске күміс шалғы ұстатады. Сөйтсе бұл шалғының қайрағы сом алтыннан екен. Осыларды қолына ұстатады да, жұмысты аяқтаған соң өзінен қалай алды, солай ақаусыз тапсыруды бұйырады. Ганс сөйтіп шөп шабуға шығады, өзіне қалай бұйырды, солайша толық істеп шығады. Жұмысын аяқтаған соң ол шалғы мен қайрақты үйге алып келеді. Келеді де мысықтан: «Осыған дейін атқарған жұмыстарым үшін ақы төлемейсің бе?» — деп сұрайды.
— Жоқ, — дейді мысық, — сен мен үшін әлі де біраз шаруаларды тындыруың керек. Сен анау жерде жиналған күміс шатыр тіреуіштері мен бөренелерді және ағаш шебердің балтасын, бұрыштық ұстатқыштар мен біріктіргіштерді — қысқасы, жұмысқа қажеттілердің барлығын пайдалан. Олардың бәрі таза күміс. Саған осылардан өзіме арнап кішкентай үйшік салдырып алсам ба деп едім. Сөйтіп Ганс іске кіріседі. Мысыққа әлгі үйшігін салып береді де, бүгінге дейін өзіне тапсырылғанның бәрін толық орындағанын, бірақ өзіне уәде еткен атты әлі күнге дейін көрмегенін айтады. Осылайша жұмыс істеп жүргенде бейне жарты жылдай-ақ сияқтанып, уәделі жеті жыл да өте шыққан екен. Ақыры бір күні мысық Ганстен өзінің қорасындағы аттарды көргің келе ме, жоқ па деп сұрайды. 
— Әрине, көргім келеді, — деп жауап береді Ганс. Мысық үйшіктің қақпасын ашып жіберген кезде қараса 
— Ганс алдында тұрған он екі атты көреді. Бұл тұлпарлар бірінен-бірі өткен әсем мүсінді, әдемі түктері жалт-жұлт еткенде жүректі еріксіз қуаныш кернейді екен! Осыдан кейін тарғыл мысық Гансті жақсылап тойдырып тамақтандырған соң оған былай дейді: — Ал, енді үйіңе қайт. Саған беретін атты қазір бере алмаймын. Оны өзім саған үш күннен кейін жеткізіп беремін. Ганс сөйтіп алыс жолға дайындалады. Мысық оған диірменге апаратын жолдың бағытын нұсқап жібереді. Жолға шығарда оған жаңа киімдер бермеді. Осы жерге қалай кетті, дәл солай кетті. Яғни өзіңнің көнетоз, жыртық-жамау күртеңді киген қалпы оралуы керек дейді. Алайда осы арада жүрген жеті жылдың ішінде Ганстің киімдері денесіне тарайып, етек-жеңі шолтиып қалған екен. Ол сөйтіп осы қалпында диірменшінің үйіне келіп жетеді. Өзге екі жұмысшы да үйге оралған екен. Және екеуі де бір-бір ат жетектеп келіпті. Қараса, біреуінікі — соқыр, екіншісінікі — ақсақ екен. Анау екі жұмысшы бұдан: 
— Ал, Ганс, сенің атың қайда? — деп сұрайды.
— Үш күннен соң келеді. Олар мұның жауабына күліп, әбден мазақ етеді:
— Иә, Ганс, саған әкелетін ат бар ғой, ол сөзсіз керемет жақсы ат болары анық! Ганс үндеместен өз бөлмесіне қарай беттейді. Бірақ диірменші оған үйге кіріп, өздерімен бірге үстел басына отыруға болмайтынын ескертеді. Себебі, үстіне алба-жұлба жыртық киім киген мұны сырттан кірген бөгде біреулер көрсе, ұят болады екен. Сөйтіп мұны аулада қалдырады, алдына аз-мұз тамақ әкеліп береді. Ал ұйықтайтын уақыт жеткен кезде, диірменші оған кереуетке жатуға рұқсат бермеді. Сондықтан да Ганстің қаздарды қамайтын үйшікке кіріп, астына сояудай қатты сабан төсенген қалпы ұйықтауына тура келді. Ол таңертең үйшікте ұйқысынан оянады. Сөйтіп түнеп жүргенде үш күн өтеді. Дәл осы сәтте алты ат жеккен әдемі күйме зулаған қалпы диірменшінің ауласына келіп тоқтайды. Қандай жарқырап жайнаған, керемет аттар десеңізші, тіпті суреттеуге тіл жетпейді, сондай ғажап көрініс! Осы кезде қызметші жетінші атты жетектеп әкеледі. Бұл — әлгі диірменнен шыққан кедей жұмыскерге әдейі арнап алып келген ат екен. Сөйтіп бәрі таңданып тұрғанда әлгі күймеден айдай сұлу патшайым шығады да, диірменге келіп кіреді. Бұл патшайым — кедей Ганс жеті жыл бойы шыдамдылықпен қызмет еткен баяғы кішкентай тарғыл мысықтың дәл өзі болатын. Патшайым диірменшіден осындағы ең жас жұмыскер — дән құюшының қайда екендігін сұрайды. Диірменші оған былай деп жауап береді:
— Иә ол осында. Үсті-басы алба-жұлба жұпыны болғандықтан біз оны диірменге кіргізбейміз, ол анау қаз қамайтын қорада жатыр! Патшайым оны дереу осында алып келуді бұйырады. Гансті мұнда ертіп әкеледі. Ол өзі бүркемелегісі келгенімен, жыртық-шоқпыт киімі денесін әрең-әрең жасырып тұрған еді. Сол сәтте қызметші қоржынынан сәнді киімдер шығарды. Олар жұмысшыны жуындырып-шайындырып, киіндірген кезде бұл жігіт кез келген корольден әдемі болып шыға келді. Осыдан кейін патшайым ана екі жұмыскердің тауып әкелген аттарын көрсетуді сұрады. Иә, олар әкелген аттардың біреуі соқыр, ал екіншісі ақсақ болатын. Бұларды көргеннен кейін ол өзінің жетінші атын мұнда алып келуге бұйырады. Бұл атты көрген диірменші мұндай ғажап сұлу жануардың өз ауласында ешқашанда болмағанын айтады.
 — Міне, ат деп осыны айтады және бұл ат сенің жас жұмыскерің үшін жеткізілді, — дейді патшайым.
— Олай болса диірмен осы жігіттікі болады ғой, — дейді диірменші. Сонда патшайым бұл атты диірменшіге өзі сыйға тартатынын және диірмен де диірменшінің өзінде қала беретіндігін айтады. Осыны айтып ол өзінің сенімді досы Ганстің қолынан ұстап, оны күймеге құрметпен отырғызды. Сөйтіп бәрі аттанып жолға түсіп, зулап кете барды. Олар ең алдымен баяғыда Ганс күміс балтасымен салып тұрғызған үйшікке келеді. Ганс көз салып қараса, кішкентай үйшік зәулім қамалға айналған екен. Және ішіндегі заттардың бәрі таза күміс пен алтыннан жасалыпты. Патшайым Ганске тұрмысқа шығады. Жолы болған Ганс осылайша өміріне жетерліктей мол байлыққа ие болады. Ендеше, әу басында ақымақ аталған адамның мына өмірде ешқашан жолы болмайды деп санаудың өзі де бекер екен ғой.",https://ertegiler.kz/story/diirmendegi-kedei-zhumusshy-men-mysyk,2025-01-29
"Қазақ халқының ұлттық ертегілері

Ерте, ерте, ертеде Уақыт патшалығын Жыл атты патша билепті. Жыл патшаның мінездері әр түрлі төрт ұлы болыпты. Олар: Көктем, Жаз, Күз және Қыс. Осы төрт ұлының әрқайсысында үш баладан болған екен. Көктем ұлынан Наурыз, Сәуір және Мамыр атты үш немересі бар екен патшаның. Ал Жаз ұлынан Маусым, Шілде, Тамыз атты немерелері, Күз ұлынан Қыркүйек, Қазан, Қараша атты немерелері тараса, ал Қыс ұлынан Желтоқсан, Қаңтар, Ақпан атты немерелері тараған екен. Патша өз тағына мұрагер етіп ұлдарын емес, немерелерін тағайындауды жөн көріпті. Содан ол өзінің тағына немерелерінің арасынан біреуін тағайындайтынын жария етеді. Сонымен қатар, ол мұрагері білімді, өнерлі, халыққа қызмет етуі керектігін де айтады. Барлық немерелері Жыл патшаның алдына келіп, білімдерін, талантын көрсетеді. Барлығы бірінен-бірі асып түседі. Немерелерінің бұл өнері мұрагерді таңдауда патшаға қиыншылық тудырады. Әрі ойланып, бері ойланған патша мынадай жарлық шығарады:
— Менің мына «Уақыт» патшалығым тұрғанда менің немерелерімнің барлығы да патша болады. Олардың барлығы халық үшін өздерінің жайлылығын, еңбектерін ұсынып отыр. Сондықтан немерелерімнің әрқайсысы отыз күннен патшалық етсін! Міне, осы жарлықтан кейін патшалықта әр отыз күн сайын халыққа Жыл патшаның он екі немересі үлкенінен кішісіне қарай заңдылықпен патшалық етіп отырыпты деседі.",https://ertegiler.kz/story/uakyt-patshalygy,2025-01-29
"Орыс халық ертегілері

Баяғы бір заманда шал мен кемпір болыпты. Олардың бақшасы бар екен. Бірде шал шалқан отырғызады. Шалқан үп - үлкен боп өседі. Бір күні шал шалқанды жерден суырып алмақшы болады. Ары тартады, бері тартады. Бірақ шалқанды шығара алмайды.
Шал көмекке кемпірін шақырады. Кемпір шалдан, шал шалқаннан ұстап, ары тартады, бері тартады. Бірақ орнынан қозғалта да алмайды. Кемпір көмекке немере қызын шақырады. Немересі кемпірден, кемпір шалдан, шал шалқаннан ұстап, ары тартады, бері тартады. Тағы да суырып шығара алмайды. Немере қызы итін шақырады.
Ит қыздың етег інен, немересі кемпірден, кемпір шалдан, шал шалқаннан ұстап, ары тартады, бері тартады. Шалқанды суыра алмайды. Енді ит көмекке мысықты шақырады. Мысық иттің құйрығынан, ит қыздың етегінен, немересі кемпірден, кемпір шалдан, шал шалқаннан ұстап, ары жұлқиды, бері жұлқиды. Шалқан шықпайды. Мысық болса, тышқанды шақырады. Тышқан келіп мысықтың құйрығынан, мысық иттен, ит немересінің етегінен, қыз кемпірден, кемпір шалдан, шал шалқаннан ұстайды. Олар тарта - тарта ақыры шалқанды суырып шығарады.",https://ertegiler.kz/story/shalqan,2025-01-29
"Қазақ халқының ұлттық ертегілері

Бұрынғы өткен заманда бір шал мен кемпір болыпты. Шал мен кемпір кедей болып, тұзақ құрып күнін көреді екен. Бір күні шал тұзағын келіп қараса, бір қаз түсіп қалыпты. Шал қазды тұзақтан босатып алып, бауыздайын десе, қаз шалға айтыпты:
– Сен мені босат! Менен не сұрасаң, соны бір жылдан кейін ал,– дейді.
Шал мақұл көріп, қазды босатып қоя береді. Үйіне келіп, жаңағыны айтса, кемпірі шалға ұрсады. Шал:
– Қой, сен түк білмейсің!– деп, сөзін тыңдамай, жүре береді.
Бір жыл өтеді. Шал қазға бармақшы болады. Жүре-жүре, бір жерге келсе, өңкей түйе жайылып жүр екен. Келіп, түйешіден:
– Бұл кімнің түйесі?–десе:
– Бұл Қазбайдың түйесі,– дейді.
«Бүл Қазбай – баяғы қаз екен»,– деп шал ойланып тұрып, жүріп кетеді. Бір жерге келіп:
– Бұл кімнің қойы? – деп, қойшыдан сұрайды.
Қойшы:
– Бұл Қазбайдың қойы,– дейді. Шал жаңағы қойшы баладан:
– Шырағым, Қазбайдың бұдан басқа несі бар?– дейді.
Бала шалға:
– Қазбайдың үш жақсы нәрсесі бар. Біреуі: «Піс, қазаным, піс!»–десе, әр түрлі тамақ пісіп шығады, енді біреуі: «Құс, есегім, құс!»–десе, есегі алтын құсады, тағы біреуі: «Ұр тоқпағым, ұр!»–десе, адамдарды ұра береді,– дейді.
– Мақұл,– деп шал жүріп кетеді.
Шал Қазбайдың аулына келеді. Қазбай шалды күтіп алады. Шал Қазбайдан «Піс қазанын» сұрайды. Қазбай сұрағанын береді.
Шал алып үйіне келе жатса, бір жерде асық ойнап жатқан балалар шалға:
– Ата, асқа түс!– дейді.
Шал асқа түседі. Үйге кіріп бара жатып, шал балаларға:
– Шырақтарым! «Піс, қазаным, піс!» демеңдер,– дейді.
Шал үйге кіріп кеткен соң, балалар тыңдасын ба: «Піс, қазаным, піс!»– деп, шулап қоя береді.
Сүйдегенде, әртүрлі тамақ пісіп, даяр болады. Балалар қазанды айырбастап, алып қалады.
Шал қазанды үйіне алып барып: «Піс, қазаным, піс!»– десе, еш нәрсе піспейді.
Шал қазанды алып, Қазбайдың үйіне қайта келеді. Қазбайға:
– Бұдан еш нәрсе шықпады,– дейді.
Қазбай қазанды алып:
«Піс, қазаным, піс!»– десе, еш нәрсе шықпайды.
Қазбай қазанның орнына шалға есекті беріп жібереді. Шал есекті алып үйіне қайтады. Жолда келе жатса, балалар шалға:
– Ата, асқа түсіңіз!– дейді.
Шал асты тастағысы келмей, есектен түседі. Үйге кіріп бара жатып, балаларға:
– Шырақтарым! «Құс, есегім, құс!» демеңдер,– дейді.
Балалар:
– Мақұл!– дейді.
Шал үйге кіріп кеткен соң-ақ, балалар: «Құс, есегім, құс»– десе, есек алтын құсады. Балалар есекті айырбастап, орнына басқа есек қояды.
Шал есекті алып үйіне кетеді. Кемпір:
– Қаздан барып алып келгенің осы ма?– дейді.
Шал есекке: «Құс, есегім, құс!»– десе, есек еш нәрсе құспайды. Шал есекті алып, Қазбайға тағы қайта келеді.
– Есек еш нәрсе құспайды,– дейді.
Қазбай есекті алып:
«Құс, есегім, құс!» десе, еш нәрсе құспайды.
Шалға Қазбай «Ұр тоқпағын» береді. Шал «Ұр тоқпақты» алып келе жатса, баяғы жерде тағы да балалар жүр екен.
Балалар шалға:
– Ата, асқа түс!– дейді. Шал үйге кіріп бара жатып:
– Шырақтарым! «Ұр, тоқпағым, ұр!» демеңдер,– дейді.
Шал үйге кіріп кеткен соң, дәндеген балалар: «Ұр, тоқпағым, ұр!»–дейді. Тоқпақ балалардың әрқайсысын ал кеп ұр! Ұрып жүр, ұрып жүр… Балалар тоқпаққа жалынады: «Ойбай, «Піс қазаныңды», «Құс есегіңді, берейік!»– дейді. Шал келе жатып, естіп қояды.
Шал келіп:
– «Піс қазанды», «Құс есекті» бересіңдер ме?– дейді.
Балалар:
– Мақұл! Әкеліп береміз!–дейді. Шал «Ұр тоқпақты қойғызады. Балалар «Піс қазанды», «Құс есекті» әкеліп береді.
Шал «Піс қазанды», «Құс есекті», «Ұр тоқпақты» алып, үйіне келеді. Сөйтіп, мұратына жетеді.",https://ertegiler.kz/story/ur-tokpak-ertegisi,2025-01-29
"Басқа

Баяғы заманда Бағдат шаһарында жоқшылықпен күні өткен бір кемпір мен шал тұрады екен. Олардың ортасында сегіз жасар жалғыз ұл баласы болыпты. Кемпір үй ішімен айналысады да, шал ау тартып, азын-аулақ іліккен балықты талшық қып тағам етіп күнелтеді екен. Бір күні баласы:
- Әке, мен де ау салуды үйренейін, бүгін мені жібер, - деп өтінеді. Шал мен кемпір жалғызы әлдеқалай суға түсіп кете ме деген қауіппен рұқсат етпесе де, бала жылап- еңіреп қоймағансын, «барсаң бар» дейді. Бала қуанып кетеді. Кешкісін құрған ауына ертесімен барып қараса, бір алтын балық оралып тұрады. Бала қуанғанынан не істерін білмейді. Үйге жеткенше жүгіреді. Баласының алтын балық әкелгенін көргенде, қуанған кемпір мен шал тұра жүгірісіп, біріне-бірі соғылысып құлап та қалады. Шал балықты алып шаһардың патшасына жүгіреді. Патша сарайының күзетшілері оны сарайға кіргізбей әуре жасайды. Ақырында «патшаға тарту етіп алтын балық әкелді» дегенді естіп, кіруге патша өзі рұқсат береді. Балықты көрген патша шалға:
- Сен өміріңде алтын балық ұстап көрген жоқ едің, мынаны кім ұстады? - деп сұрайды. Шал:
- Кішкентай ұлым ұстады, - деп жауап береді.
- Онда сол баланы жібер маған, - деп, шалды үйіне қайтарады. Бала келгенсін патша оған көп алтын береді, бала үйіне қуанып қайтады. Оны естіген патша санаттары күншілік етеді. Олар патшаны былай деп азғырады:
- Бұл алтын балық жалғыз болмау керек. Оның жұбайын таптырып алыңыз балаға, - дейді. Патша санаттарының айтқан ұсынысын қабыл алады. Баланы шақырып алып:
- Бұл балықтың жұбайын тауып әкел, - деп бұйырады. Сау басына сақина тілеп алған бала үйіне жылап келеді. Патшаның бұйрығын айтады, әке-шешесі де қатты қиналады. Содан бала тағы да ау құрады. Ауына барса тағы да алтын балық ілігіп жатыр екен. Балықты алып тағы да патшаға апарып тартады. Патша қатты разы болғандықтан көп алтын қазына береді және кемпір-шалға жақсы сарай салдырып береді. Бұрын өлмесінің күнін кешкен шалдың үйі қазір кең бөлмелері бар, дүние-мүлкі мол, жақсы, сәулетті үйлердің қатарына кіреді. Мұны көрген патша санаттары өшпенділікті бұрынғыдан да күшейтеді. Олар енді баланы алысқа, «барса келместің» жолына жіберудің айласын қарастырады. Олар патшаға келіп былай дейді:
- Мәртебелі тақсыр, бұл бір тамаша іс болды. Тек бір келіспейтін жері алтын балық жай суда өмір сүре алмайды, оның дүниеде өзіне лайықты алтын суы да болуға тиісті, енді соны алдырыңыз, - дейді. Аңқау патша оған да иланады. Баланы шақыртып алып алтын су тауып әкелуге жұмсайды.
- Орындамасаң дарға асып өлтіремін, - дейді патша. Бала үйіне қатты қамығып келеді. Әкесі: «Тағы не әмір етті патша?» - деп сұрайды. Бала: «Алтын су тауып алып кел деді», - деп жылайды. Кемпір-шал мұны естігенде естерінен айырылады. Бір күні бала әке-шешесімен бақыл айтысып, алтын су іздеп алыс сапарға шығады. Ол неше орман, өзендерден өтіп, биік асулардан асып, елсіз-сусыз шөл далалар мен беталды құла түзбен жүре береді. Бір жерлерге келгенде қой баққан шалға кез болады. Қарияға сәлем беріп қолын алады. Шал баладан жөн сұрайды. Бала өзінің бағдаттық екенін, патшасының әмірі бойынша алтын су іздеп жүрген жан екенін айтады. Қойшы шал ұзақ ойланып, сөйлепті.
- Тегі ондай су бары бар, бірақ оған жетіп алып, қайту оңай іс емес, - дейді ол. Осы арадан қырық күншілік жол жүріп үлкен дарияға кез боларсың, одан кемеге мініп өтесің. Дарияның ол шеті мен бұл шеті өте қашық. Кеме жыл тәулігінде бір оралады. Кеме бергі жағада болса тез өтесің, арғы жағада болса бір жыл күтуіңе тура келеді, - дейді қария сөзін жалғап, - содан әрі тағы жүре бересің. Алдыңнан тас қорған көрінер, ол көрінгеннен кейін де он тәулік жол жүресің. Оның биіктігі қырық кез дейді айтушылар. Оны қыз патшасы билеп тұрады. Оның халқы да әйелден болса керек. Тұрғындары адам перісі дейді. Міне, осы шаһардың ішінде алтын сулы көл бар дегенді естігенім бар, шырағым, - дейді шал. Бала одан әрі де ұзақ жүріп, қария айтқан дарияға келсе, керуен тиелген кеме жағадан жаңа ғана қозғалып барады екен. Жартастан кемеге секіріп береді бала. Сәті болғанда кеменің дәл үстіне түседі.Теңізден өтіп шығып неше тәулік жол жүргеннен кейін қыз патшасының тас қорғанына да жетеді, бірақ қорғанның биіктігі сондай, оның басына шығу былай тұрсын, тіпті, төбесіне қараудың өзі қауіпті болады балаға. Бала қатты қамығып, зарлап жылайды, дегенмен қарап жата алмайды. Қорғанның сыртын айналып жүре береді. Ақырында бір қорғанға жанай шыққан зәулім терекке кезігеді. Бала соның бойымен өрмелеп қорғанның басына шығады. Қорған іші, бүкіл қала, тамаша бір нұрлы сәулеге бөленіп көз тұндырып тұр екен. «Бұл алтын судың сәулесі болар», - деп ойлады бала. Мұны көрген бала дәті шыдап аялдай алмай қорғаннан ішке қарай секіреді. Содан кейінгіні өзі де сезбейді. Бір уақытта көзін ашса, бір үйдің ішінде жатыр екен. Үй ішіне көз салып қараса, тамаша көрікті үй екен, ешбір жан сезілмейді. Бір уақытта есіктен бойжеткен қыз кіреді. Қыздан бала сұрай бастайды.
- Мен қайда жатырмын?
- Сені қорғанның ішінде мүшкіл халде жатқан жеріңнен осы үйге алып келдім, бүгін үшінші күн, сен маған өз жайыңды баян етші! - дейді қыз.
- Мен Бағдаттан келемін, алтын су іздеп жүрмін, - дейді бала.
- Сенің іздеген суың осында бар. Бірақ, бұл жер сен үшін өте қауіпті, - дейді қыз. Мұнда, - дейді ол, - адам перісінің уалаяты тұрады. Патшамыз Қорлығайым деген қыз. Оның халқы да бір өңкей әйелдер, еркек адам аты мен болмайды. Егерде ер адам мұнда кезіксе өлтіреді, мен саған шынымды айтсам, өзім бұл араның адамы емеспін. Тегі, сол өзіңнің айтқан «Бағдат» шаһарынан болуым керек. Олай дейтінім, - дейді қыз, - патшамыздың маған «әй, Бағдат қызы» деп шақырғаны әлі есімде қалыпты. Мені осында жас кезімде көтеріп алып келсе керек. Сондықтан, - дейді қыз, - осы мен тұрған үйде көрінбей тұра бер. Білсе, сені де, мені де жоқ қылады. Сонымен бала көрінбестен қызбен бірге бірі апа, бірі іні есебінде тұра береді. Әлгі «Бағдат қызы» патшаның аспазшысы екен, ол күн сайын түрлі жемістерден басқа да әртүрлі тәтті өсімдіктерден тамақ жасап беріп тұрады екен, алайда тағамға тұз салу дегенді білмейді екен. Бір күні бала қалтасының түбінде жүрген бір кесек тұзды қазанға тастап жібереді. Сол күні асын ішкеннен кейін Қорлығайым аспазшы қызды шақырып алып: Бүгінгі асты кім пісірді», - дейді. Аспазшы қыз бүгінгі тамағының аса дәмді екендігін өзі де сезген болатын, сондықтан ол былай деп жауап береді:
- Тақсыр патшам, мен сізге нағыз шынымды айтайын. Бұдан он бес жыл бұрын еш адамға қатыссыз жүкті болып бір қыз тудым, сол қызым қазір он бес жасқа жетті, бүгінгі асты пісірген сол, - дейді. Патша өзінің санаттарын жиып алып: - Қазір шаһардың халкын түгел алтын көлдің жағасына сапка тұрғызыңдар, - деп бұйырады. Әлгі аспазшы қыз да баланы қыздарша киіндіріп жиынға алып барады. Халық жиналып болған соң, дереу шешініп суға түсуге тәртіп беріледі. Сол уақытта баланың ер екені анықталады да, бір санатына патша баланың басын кесуге бұйырады. Баланың басын алмақшы болған патша санаты баланың көрікті жүзінен есі ауып құлайды. Екінші санаты да оның аяғын құшады. Бұған ашу шақырған патша балаға қылышын алып өзі ұмтылады. О да есі ауып құлайды. Есін жиып, Қорлығайым патша халқын таратады да, баланы өз сарайына енгізуге бұйырады. Сарайға келгенсін қыз патша балаға айтады: - Менің саған ықыласым түсті, сондықтан өлтірмедім. Ықтияр болсаң, саған тиемін және тағымды беремін, - дейді Қорлығайым.
- Қарсылығым жоқ, - дейді бала, - бірақ сізге қояр бір тілегім бар, қабыл алсаңыз. 
- Айт! - дейді қыз патша. - Мен елімнен шықканда, патшамыздың әмірі бойынша, алтын су іздеп шығып едім. Сол іздегенім сіздің шаһардан табылды. Соны патшамызға табыс етсем деймін. Тілегім осы, - дейді бала. Патша баланың тілегін қабыл алып, Шолақ пері деген бас санатына бұйрық береді: «Керекті мөлшерде алтын суды алып және мына баланы қанатыңа отырғызып Бағдат патшасына жеткіз», - дейді. Бағдат патшасының сарайына алып келіп түсіреді де, Шолақ пері былай дейді: «Патшаңызға кіріңіз де, алтын балық жүзетін хауызды көрсетіңіз және, - дейді ол, - мен өзіңе керек болған кезде, мынаны тұтата қоярсың», - деп шашынан екі тал жұлып береді. Бала патшасына кіріп бұйрығын орындап келгенін айтып: 
- Хауызды қараңыз, - дейді. Қараса, хауыз алтын сумен лық толып тұрады. Оны көрген патша хисабы жоқ сыйлықтар береді. Бала үйіне барғанда әке-шешесі баласын танымай қалады. Қасірет пен қапалық шеккен сорлылар айтумен әрең таниды. Олар баласының аман келгендігіне үлкен той жасап жатқанда, патшаның жауыз санаттары баланы қалайда жоюға әрекеттеніп жатады. Олар тағы да патшаға келіп былай дейді: - Зор мәртебелі, патша ағзам! Дәрежеңіздің бұдан да жоғары болғанын шын ниетпен тілейміз. Сіздің алтын балығыңыз да бар, ол еркін жүзетін алтын суыңыз да болды. Әрине, тақсыр, бұған өзіңіздің данышпандығыңыз арқылы жетіп отырсыз. Екінші жағынан, біздің көмегіміз болғанын біліп отырсыз. Біздің сізге тағы бір берер кеңесіміз бар.
- Айтыңыздар, бағалы ұсыныстарыңды тыңдауға әрдайым әзірмін, - дейді патша.
- Ол мынандай, дүниеде екі алтын құс бар дегенді естиміз. Енді соны алдырсаңыз, мәртебеңіз бұрынғыдан да артар еді, - деп азғырады олар. Ақылсыз патша оған да иланады. Баланы шақырып алып екі алтын құсты тауып әкелуге бұйырады. Бұл жолы да бала үйіне қамығып келеді. Алайда ол Қорлығайымға барып ақылдаспақшы болады. Шолақ перінің екі тал шашын тұтатады. Сол-ақ екен, Шолақ пері жетіп келіп, баланы алып қыз патшаға көзді ашып-жұмғанша жетіп барады. Бала қыз патшаға өз патшасының тапсырмасын - екі алтын құсты іздейтінін айтады. Қорлығайым оны да өзі табатынын ескертеді. Шолақ періні өзінің басқа елде патша болып тұрған ағасына жұмсап былай дейді: 
- Қорлығайым қарындасың ерге шығатын болды, соның тойына шақырады және екі алтын құсын шашуға алып келсін деп айтты де, - дейді. Қарындасының тойына екі алтын құсын алып, ағасы да келеді. Сөйтіп Қорлығайымның отыз күн ойыны, кырық күн тойы өткенсін, екі алтын құсты алып бала Шолақ перінің қанатына мініп еліне келеді. Патшаға екі алтын құсты тарту қылып тартқасын патша разы болып патшалық тағына отыруға балаға өз орнын береді. Сүйтіп, кемпір-шалдың баласы екі елді өзі билеп, Қорлығайымды әйелдікке алып, барша мұратына жетіпті. Қорлығайымға аспазшы болған бағдаттық қыз сол баланың туған апасы, кемпір-шалдың тұңғыш қызы екен. Оны бес жасында белгісіз нәрсе көтеріп алып кеткен екен. О да әке-шешесін көріп, қуанышқа кенеледі.",https://ertegiler.kz/story/altyn-balyk,2025-01-29
"Қазақ халқының ұлттық ертегілері

Баяғыда бір аңқау адам болыпты. Бір күні ол есекке мініп, жолға шықты.Тауға жеткенде ол есекті аяп, жетектеп жаяу көтеріле бастайды.Бұны екі ұры көреді.
– Есекті ұрлайық, – дейді бір ұры.– Ұрлайық, – дейді екінші ұры.
Екі ұры жайлап келеді де, бір ұры ноқтаны шешіп, өзі киеді және аңқаудың соңынан жүріп отырады.Екінші ұры есекті алып кетеді.Аңқау ештеңені аңғармайды, өлең айтып жүре береді.Көп жүрді ме, аз жүрді ме, бір кезде артына қарайды.Қараса, есектің орнында адам тұр.
– Бұл қалай? Сен қайдан келдің? – деп таң қалады.– Мен сенің есегің едім. Бала кезімде тентек болдым, шешем есек бол деп қарғады, сосын есек болдым.Сен мені базардан сатып алдың. Бүгін шешем Құдайдан жалбарынып сұраса керек, қайтадан адам болдым. – дейді ұры.
Аңқау ұрыға сеніп, босатып жібереді.",https://ertegiler.kz/story/ankau-men-uri,2025-01-29
"Қазақ халқының ұлттық ертегілері

Ерте заманда, құйрығы келте заманда Шықбермес Шығайбай дейтін бай болыпты. Төрт түлігі сай болыпты. Қөңілі жай болыпты. Сол Шықбермес Шығайбай үйіне ешкімді қондырмайды екен, қондырса, дәм бермейді екен. Тіпті тастан да қатты сараң, өзі тойса да, көзі тоймайтын адам екен. Үйіне кісі келсе оның жауабы:
— Шық, әй! — екен. Осыдан жұрт оны Шығайбай атап кеткен екен. Шықбермес Шығайбайдың аты естілмеген ел болмайды екен. Оның «Шық-әйін» естімеген жан болмайды екен. Қайтсем де, қалай болса да Шығайбайдан дәм татам деген талайлардың тауы шағылған болады екен. Алдар қу! Алдардың алдамайтыны, арбамайтыны жоқ деген атақ ел-елге жайылды. Ел аузындағы мәтелге айналады. Әй, Алдарың қанша қу болса да, Шықбермес Шығайбайды алдай алмас, — дейді жұрт. Осы сөз Алдарға жетеді. Шықбермес Шығайбайдың атын Алдар да есітеді.
— Шықбермес Шығайбайды мырза бай етпесем Алдар деген атым құрысын, — деп, Алдар аттанады. Шықбермес Шығайбайдың елін іздеп сапар шегеді. Күн-түн жүреді. Ақырында елден іргесін аулақ салған, ен далада жалғыз үй қонған Шығайбайдың үйіне келеді. «Не істеп отыр екен бұл қу» деп, атын алысқа тұсап, өзі білдірмей келіп, жабықтан сығалайды. Сығаласа: Шығайбай қазы тіліп отыр екен. Бәйбіше нан илеп отыр екен. Тоқалы бас үйтіп отыр екен, қызы тырнаның жүнін жұлып отыр екен. «Осыдан татпасам Алдар атым құрсын», — деп жылмаң етіп;
 — Кеш жарық! — деп кіріп барады. Бұлар да жылдам екен, Алдар «кеш …» дегенді айтып болғанша қолдарындағыларын жасыра-жасыра қойып, Шығайбай таспаны, бәйбіше ұр-шықты, қызы тігіліп жатқан көйлекті, тоқалы көсеуді қолдарына алып отырыса қалады, Түк білмегенсіп, қолдарындағы іспен болып отырғансып, жайбарақат бола қалады. «Әй, әбден-ақ әккістеніп алған екенсіндер, мызғымас қу екенсіңдер», — дейді Алдар ішінен. Амандасқансып, қол алысқансып, байға сүйкене барып төр алдына отырып алады. «Ай көсе екенсің, жұртты құртқан қу ма екенсің! Жүрісің жылмаң екен. Жырынды болған сұм ба екенсің! Қу болсаң да, сұм болсаң да менен дәм тата алмассың», — дейді бай ішінен.
— Қайдан жүрген сұмсың? Қайда барасың? Не естіген-білгенің бар? —дейді бай Алдарға. Алдар көтеріле түсіп, күлімдеп, желдірте жөнеледі.
 — Көрген білгенім көп. Жолда келе жатып үл кен сары жылан көрдім. Жуандығы тап өзіңнің астындағы қазыдай.
Артық-кем қып асырмай,
Шын айтқанда жасырмай:
 Таспен ұрдым жіберіп,
Күң астындағы басындай.
Былыш етті иленіп,
Бәйбіше астындағы нанындай.
Өтірік болса сақал жұлынсын, 
Қыз астындағы тырнадай.
 Бәрін де осының көріп келдім,
Асыңды асшы ұрламай.
Осыны айтқаннан кейін бай: 
— Шоқ түссін тіліне! — деп, астындағы қазысын лақтырып тастайды.
— Тілің кесілсін! — деп, бәйбіше астындағы нанын лақтырады.
— Жағың қарыссын! — деп, тоқал басты лақтырады.
— Ішің толсын, — деп, қызы тырнаны лақтырады.
 — Қазыңды аса бер бәйбіше, — дейді бай: «амал қайсы» деген пішінмен. Бәйбіше қазанға ас салады да,
 — Піс қазаным бес ай – десе.
— Отырайын он ай! — дейді Алдар, етігін шешіп тастайды да.
— Кер тағының терісін келер жылы киермін, – деп төрге орнығып отырады. Қазан түнімен қайнайды, бірақ түсірілмейді. Алдар да отырады. «Мынау кәпір қашан жатады» деп, үн жоқ қасарып бай да отырады. Ақырында ұйқыдан шаршап шыдай алмай:
— Әй кемпір төсек сал, — дейді. Бәйбішесі төсек салады. Үй ішімен ұйықтаған кезде Алдар орнынан тұрып, қазандағы етті сүзіп алып, оның орнына тулақты турап салып қояды. Бір уақытта бай тұрып бәйбішесін оятады:
— Мына ит ұйықтады білем. Түсір асыңды тез. Уақытымен асымызды жегізбеді-ау иті — деп сыбыр етеді. Бәйбіше қараңғыда асты түсіреді. Бай пышақты қолға алып жіберіп. 
— Жат жігітім, жат! Сазайың осы! — деп, аузына бір кесегін асап жіберсе, тісі өтпейді. Олай қыйдалайды, бұлай қыйдалайды, болмайды.
— Етін не болып кеткен. Өңкей шандыр!—деп, қатынына ұрсады. Түйіліп қалып, май сұрайды. Ақыры Алдардан келгенін біліп, амалсыз аштан-аш жатады. Таңертең Шығайбай жолға кетпек, болып, бәйбішесіне қонаққа көрсетпей маған нан беріп жібер, — дейді. Әйелі ошақта пісіп жатқан нанды оттан ала салып байдың қойнына тыға қояды, Мұны көре салып Алдар жүгіріп шығады.
 — Е, байеке! Енді будан бұлай жолығамыз ба, жоқ па? Ақтық рет қазақ дәстүрімен достарша көрісіп айрылысалық,— деп, бара сала байды құшақтайды. Оттан жаңа шыққан нан байдың кеудесін күйдіріп кетеді.
 — Ау, жарайды енді! — деген сайын қаттырақ қыса түседі.
— Ау, мына ит жегірді ит жесін! Мә деп, қойнынан нанды лақтырып тастайды.
— Ә, байеке, ит жегенше мен жейін, — деп, Алдекең барып нанды қолына алады. Бай дүзге аш кетеді. Бай екінші күні тағы жолға шығарда бәйбішесіне бір торсық айран құйғызып, оны, көрсетпей ішінен байлап алады. Бай енді шығуға ыңғайланғанда Алдар:
— Байеке, мен сіз келгенше жүретін шығармын амандасып қалайын дейді де, құшақтаса амандасқан болып торсықтың тұсынан қысады. Торсықтағы айран төгіліп Шығайбайдың мазасын кетіреді. Торсықты амалсыздан Алдарға беріп Шығай бұл жолы да аш кетеді. Қөседен құтыла алмаған соң, бай Қөсенің атын сойып алмақ болады. Байдың мұнысын тағы естіп қойып, атына барады. Атының қасында байдың да аты тұр екен. Өз атының маңдайындағы қасқасы болмаса, екеуінің ешбір айырмашылығы жоқ екен. «Маған ойлайтын зиян болса өзіне тисін» деп, өз атының қасқасына сыйырдың шикі боғын жағып, жоғалтады да, бай атының басына бор жағып, қасқа ат қылып қояды. Сөйтеді де, орнына келіп жатып ұйықтап қалады. Алғашқы күнгі етті жеп қойған да Алдар екенін біледі. Біледі де ішін ыза кернеп: «Тура тұр , бәлем!» — дейді. Алдар ұйықтады-ау деген кезде сыртқа шығып, Алдардың атын жарып тастайды.
— Міне жігітім сазайың! — деп, өзінің істеген ісіне көңілі толып қуанып, төсегіне келіп жатып, ұйқыға кетеді. Таңертең бай орнына« турып жатып, Алдарға айтады:
 — Мына кемпір қасқа ат өліп жатыр дейді. Сенің атың болу керек жарылып қалған. Сорлы, атыңды бақпай қазан бағып жүрген не қылған адамсың! — деп қарқ-қарқ, күледі.
— Алдар тұрып:
— Қандай қасқа екен? Боқ қасқа болса менікі болар, бор қасқа болса сіздікі болар, — дейді, Бай құдайдың ұрғанын біледі де, орнынан тура жүгіреді. Жүгіріп барса, айтқанындай өліп жатқан байдың бор қасқасы екен. Бай күйіп кетіп, Алдарға келіп:
— Жоғалт қараңды сұм! Мен сені енді көрмеймін, — деп шығып кетеді. Сыртқа шығысымен қатынына:
— Тез жөнелт, — дейді. Бай анадай, жерге шыққан кезде жақындап барып, Алдар:
— Етігім жыртылып шұлғауым шығып жүр, Бізіңді беріп кет дейді Байдың бергісі қелмейді. Алдар жабысып жібермейді: Ақыры болмаған соң:
— Ә, алсаң алшы, аңтұрған! Ал да қараңды жоғалтшы, кәпір — дейді. Алдар «алғысты жаудырмалатып, күліп, қала береді. Бай кетісімен оның бәйбішесіне жүгіріп келіп:
— Ал қызыңыз «Бізбикені киіндіріңіз, — дейді.
— Е, не үшін?
 — Баймен келісіп, мен қызыңызды алып кететін болдым.
— Жоғал әрі, сұм! Саған қыз беретін бе еді бай, — дейді.
— Әйтпесе өз құлағыңмен естіп қал деп, сыртқа шығып, көп жерге барып қалған байдың артынан айқайлайды:
— Әй, бай! Бізбикені бермей жатыр мына бәйбішең, — дейді.
— Әй, қатын! Бер бізді! Жоғалт сол кәпірдің көзін, — деп айқайлайды бай. 
— Әні, естідің бе? — дейді Алдар қасында тұрған әйелге.
— Мына кәрі ит алжыған ба өзі! Елді құртқан бір қуаяққа беріп құтырған ба? — деп, таң қалады әйелі. Қатын-қалашқа бой берген Алдар ма? Анау-мынау дегенге көнбестен жасауын буып, қызды атқа мінгізеді. «Алдардың ойыны осылай болады» деп, еліне тартып отырады.",https://ertegiler.kz/story/aldar-kose-men-shykbermes-shygaibai,2025-01-29
"Ertegiler.kz

Бір күні Лунтик орманға серуенге шықты. Көктемнің шуағы төгіліп, барлығы жарқырап жатқан кез. Айналадағы табиғаттың әсемдігіне қарап, Лунтиктің көңілі жайланып, күлімсіреп кетті. Ол жолда достарын кездестіремін деп үміттеніп, өзен жағасындағы үлкен ағашқа қарай бет алды.
Жолда ол кенеттен бір кішкентай қоңызды байқап қалды. Қоңыз ұялып, ағаштың түбінде отырды. Лунтик оның неге мұңайып отырғанын сұрады.
– Сәлем, қоңыз, неге көңілсізсің? – деп сұрады Лунтик.
Қоңыз басын төмен салып, сыбырлап жауап берді:
– Күннің сәулесі жоғалып кетті, мен оны таба алмай отырмын. Ол менің қанаттарыма жан беретін еді, ал қазір қанаттарым әлсіз болып қалды.
Лунтик таңданып қалды. Ол күннің сәулесі жоғалып кеткенін ешқашан естіген емес. Ол дереу көмектесуге бел буды.
– Қоңыз досым, сен уайымдама. Мен саған күннің сәулесін табуға көмектесемін! – деп, Лунтик өзеннің бойымен жүре бастады.
Жолда ол Гусеничка мен Пчелкамен кездесті. Оларға қоңыздың жағдайын айтып берді. Достары да көмектесуге дайын болды.
– Мүмкін, күннің сәулесі бұлттардың артына тығылып қалған шығар, – деді Гусеничка. – Біздің жаққа қарай жүрсек, тауып қалуымыз мүмкін.
Үшеуі бірге орманның ең биік төбесіне көтерілді. Олар шыңға жеткенде, аспанға көз тастады. Күн жарқырап тұр, бірақ бір үлкен бұлт оның бір бөлігін жауып тұрды.
– Міне, көрдіңдер ме? Күннің сәулесі осы бұлттың астында тығылып қалған екен, – деді Пчелка.
Лунтик бұлтқа қарап:
– Бұлт, өтінемін, күннің сәулесін қайтадан жарқыратшы, – деді.
Бұлт күліп:
– Мен де біраз тынығып алайын деген едім. Бірақ сендердің мейірімділіктеріңді көріп, сендерге көмектесуге дайынмын, – деді де, бір жаққа қарай сырғып кетті.
Күннің сәулесі қайтадан жарқырап, бүкіл орманды нұрландырды. Лунтик пен оның достары қайтадан қоңызға оралды. Қоңыз күннің жылы сәулесін сезіп, қуанышпен қанаттарын жайып жіберді.
– Рақмет, достар! Мен қайтадан ұша аламын! – деді қоңыз шаттанып.
Лунтик пен оның достары қоңыздың ұшып бара жатқанын көріп, бір-біріне күлімсіреп қарады.
– Әрқашан көмек беруге дайын болайық, өйткені достарымыздың қуанышы біздің де қуанышымыз, – деді Лунтик.
Осылайша, Лунтик пен оның достары күннің астында бақытты серуендерін жалғастырды. Ормандағы тіршілік қайтадан жанданып, барлығы бір-біріне қолдау көрсету арқылы бақытқа бөленді.
Бұл оқиға Лунтик пен оның достарының тағы бір керемет күнін қорытындылады, ал олар жаңа қызықтарға толы күндерді асыға күтті.",https://ertegiler.kz/story/luntik-and-sunbeam,2025-01-29
"Ханс Кристиан Андерсен

Ертеде бір жалғыз басты әйел өмір сүріпті. Оның баласы болмапты. Бірде ол сиқыршы кемпірге барып:
– Өмір бойы бір балаға зар болумен келемін. Көмектесе аласың ба? Бала ны қайдан алуға болады? – дейді ауыр күрсініп.
 – Иә, сенің қайғың ауыр екен. Жарайды, мен саған көмектесейін. Міне, мынау арпаның дәні. Бұл жай арпа емес, «егістікке себетін немесе тауықтарға шашатын арпа» деп ойлап қалма. Осы дәнді үйіңе апарып, гүл өсіретін тостаққа сал да, топыраққа көміп таста. Кейін не болатынын өз көзіңмен көресің, –дейді кемпір.
 – Рақмет саған! – дейді де, әйел кемпірдің қолына ақша ұстатып, үйіне қайтады.Үйіне жеткен бойда сиқыршы кемпір айтқандай дәнді топыраққа отырғызып, су құяды. Сол сәтте одан әдемі гүл өсіп шығады. Гүл қызғалдаққа ұқсайды, бірақ күлтелерін әлі ашпаған болатын.Түймеқыз

 – Қандай ғажап! – деп әйел қатты қуанады. Қайран қалған әйел гүлдің сары араласқан қызыл күлтелерін сүйе бастайды. Сол кезде бірдеңе тырс еткендей болады да, күлтелер ашылады. Қараса, нағыз қызғалдақтың өзі! Ал гүлдің тостағаншасында кішкен тай қыз отырады. Оның үлкендігі түймедей ғана екен. Сондықтан қызды Түймеқыз деп атап кетеді. Әйел түйе жаңғағының қабығын тазартып, жалтыратып бояп, оны қызға бесік етеді, содан соң жеңіл құс қауырсынынан жастық және раушан гүлдің күлтесінен жамылғыш жасайды. Содан кішкентай қыз түнде бесігінде ұйықтап, күндіз үстел үстінде ойнайтын болды. Әйел үстел үстіне су құйылған табақ қойып, табақтың жиегін айналдыра сабақтары суға бататындай етіп гүлдерді қойып шығатын. Судың бетіне қызғалдақтың күлтесін тастайтын. Түймеқыз соған отырып алып, таб ақт ың бір шетінен екінші шетіне жүзіп жүретін. Ескектің орнына жылқының аппақ қылдарын қолданатын. Бұл адам айтқысыз ғажап көрініс еді! Тағы бір тамашасы, ол ешкімде жоқ нәзік, әдемі дауысымен ән айтатын. Бір күні түн ішінде ашық тұрған терезеден үп-үлкен ұсқынсыз бір құрбақа кіріп кетеді. Ол бесігінде рақаттанып ұйықтап жатқан Түймеқыздың дәл қасына топ ете түседі.
 – Міне, менің ұлыма әйел болуға нағыз лайық қыз! – деп бақ етеді де, қызды бесігімен қоса қолтығына қысып алып, терезеден баққа секіріп түседі. Бақта үлкен өзен ағатын. Жағалаулары таяз, батпақты болатын. Сол жерде құрбақа ұлымен бірге тұратын. Ұлы сондай көріксіз әрі жиіркенішті еді! Аумаған шешесі! Жаңғақ қабығында жатқан әдемі қызды көргендегі бар айтқаны – «қоақ, қоақ, брррқ, брррқ!»
 – Тыныш! Әйтпесе, оянып кетеді, – деп кәрі бақа ұлын тыныштандырды.
– Ол аққудың мамығынан да жеңіл емес пе?! Біз оны өзеннің ортасына, тұңғиықтың* жапырағына отырғызып қоямыз. Ол кішкентай қыз ға үлкен аралдай боп көрінеді. Сөйтіп, ешқайда қашып кете алмайды. Ал біз сол аралықта екеуің тұруға болатындай ыңғайлы ұя жасап үлгереміз.Түймеқыз таңертең ерте оянып, жан-жағына қарайды да, жылап жібереді. Қайда қараса да, қаптаған су, маңайда судан басқа ештеңе жоқ, өзеннің жағасы өте алыстан көзге әрең көрінеді. Бір уақытта кәрі бақа мен оның жексұрын ұлы Түймеқыз отырған жапыраққа жүзіп келеді. Олар қыздың әдемі төсегін күні бұрын алып кетіп, жас жұбайлардың ұясын дайындамақшы. Жапыраққа жақындаған да кәрі бақа су ішінде тізесін бүгіп, Түймеқызға:

– Міне, мынау менің ұлым! Ол – сенің болашақ күйеуің! Екеуің бақытты боласыңдар! – дейді.
 – Қоақ, қоақ, брррқ, брррқ! – деп бақылдайды болашақ күйеу өзінің жағымсыз дауысымен. Бақалар кішкене кереуетті алады да, келген жақтарына қарай жүзіп кете барады. Түймеқыз жылап жібереді. Ол мынадай қорқынышты, ұс қынсыз жәндіктердің арасында қалай өмір сүрмек! Ал мұның бәрін жапырақтың астында жүзіп жүрген құйттай балықтар естіген болатын. Олар кеткен соң әлгі балықтар қызды көрмек болып, бастарын судан қылтитып шығарады. Түймеқызды көрген бойда осындай әп-әдемі қыздың сүйкімсіз бақамен қалай өмір сүретінін ойлап, жандары ашиды. «Бұған жол беруге болмайды!» деген шешімге келген балықтар Түйме қыз тұрған жапырақтың жасыл сабағын жабылып тістелей бастайды. Бір кезде сабақ үзіледі де, жапырақ ағыспен жүзе жөнеледі. Жапырақ тоқтамастан жүзе береді. Түймеқызды көрген құстар «Қандай құйтақандай әдемі қыз!» деп таңдайларын тақылдатады. Ақыры, ол өте алыс әрі жат өлкеге тап болады. Бір мезгілде, қайдан пайда болғаны белгісіз, бір ақ көбелек айнала ұшып, ақыры, жапыраққа қонады. Түймедей қыз оған ұнап қалған сияқты! Бұл кезде Түймеқыздың да көңілі жадыраңқы еді. Өйткені бақалар қанша қуса да енді жете алмайды және мына жер өте әдемі, су күнге шағылысып, алтын бақырдай жалтырайды. Түймеқыз көйлегінің белбеуін шешіп алады да, бір ұшын көбелекке лақтырып, бір ұшын жапыраққа байлайды. Жапырақ одан сайын жылдам заулайды. Осы кезде сол маңда зауза қоңыз ұшып бара жатқан болатын. Ол өзі кішкентай, өзі сүйкімді қызды көріп қалып, оған қатты қызығады. Дереу аяқтарымен қыздың белінен ұстап алып, көтере жөнеледі де, бір ағаштың ең үлкен жапырағына қонады. Оның қандай сұлу екенін айтып, тәтті гүл шырынын сыйлайды. Сәлден соң сол ағашта тұратын басқа да зауза қоңыздар ұшып келе бастайды. Олар Түймеқызды бастан-аяқ сүзе қарап, мұрттарын жыбырлата жан-жақтан сөйлей бастайды:
 – Ой, қараңдар, оның аяғы екеу-ақ екен!
– Мәссаған! Мынада мұрт жоқ қой!
– Белі қандай жіңішке! Түу, өзі адамға ұқсайды! Қандай сүйкімсіз! Тұқымдастарының сөзін аузы ашыла тыңдаған зауза қоңыз, ақыры, айнып қалады. Ол дереу қызды босатып жібермек болады. Қай да барса, өзі білсін деп, жерге дейін жеткізіп, түймедақ гүлінің тостағ анына отырғызады да, алды-артына қарамай тайып отырады. Түймеқыз жат өлкеге тап болғанына өкініп, жылап жібереді. Түймеқыз жаз бойы ну орманда жалғыздан-жалғыз күн кешеді. Шөпт ерден өзіне керемет кереует тоқып алады. Оны жаңбыр тим есін деп, түйежапы рақ тың астына іліп қояды.

 Гүл дер дің тәтті то заң дары мен қорек теніп, таңертең жа пырақ тарда тұнып тұра тын шықтар мен сусындайды. Осылайша жаз өтті, оның артынан күз өтті. Ұзақ та ызғарлы қыс таянды. Түрлі әуенге салып, құйқ ылжыта сайрайтын, сонысымен Түйм еқ ыздың көңілін аулайтын құстардың барлығы да жылы жақтарға ұшып кетті. Гүлдер солып, шөптер қурады. Ал өзі паналап жүрген түйежапырақ сарғайып, кеуіп, ақыры, үгітіліп қалады. Үстіндегі көйлегінің де жұлым-жұлымы шықты. Байғұс қыз суықтан тоңа бастайды. Бір күні Түймеқыз орманнан шығып, егістікке тап болады. Бидайдың бастары жиналып болыпты, тек сабандары ғана қалған екен. Түймеқыз солардың арасымен келе жатты. Ызғар барған сайын күшейіп, өңменінен өтіп барады. Әйтеуір, бір уақытта аузы құрғақ шөпшаламмен көлегейленген інге кезігеді. Мұнда дала тышқаны тұратын. Оның бөлмелері, ас үйімен қоймасы астыққа толы, өзі аштық пен суықтың не екенін білмей, нағыз рақат өмір кешіп жатқан. Байғұс қыз қайыршылардай табалдырықта тұрып, бір түйір дән сұрайды – нәр татпағалы екінші күн!
– Әй, байғұс қызым-ай! – дейді кәрі тышқан.
– Келе ғой, кір үйге, жылынып, менімен бірге тамақтанып ал. Дала тышқанына Түймеқыздың ұнағаны сондай, ол:
– Осында қал, қысты менің жылы інімде өткіз. Бірақ бір шартым бар: менің бөлмелерімді жақсылап жинап, күнде ертегі айтып беріп отырасың, – дейді.Түймеқыз бұған қуана келіседі. Ол қайырымды тышқан апайының айтқандарын бұлжытпай орындады. Екеуі тату-тәтті, жап-жақсы тұрып жатты. Бір күні тышқан апайы:

– Анда-санда маған көршім келіп-кетіп жүреді. Сол жақында бізге қонаққа келмекші. Ол менен де жақсы тұрады. Үйі кең, үстіндегі тоны қап-қара барқыттан тігілген. Егер сен соған тұрмысқа шықсаң, тамаша болар еді, уайым-қайғысыз, жоқшылық көрмей өмір сүрер едің. Бар айыбы, көзі соқыр. Ол да ертегіні ұнатады, – дейді. Алайда оған Түймеқыздың тіпті де тұрмысқа шыққысы келмейді, өйткені ол көртышқан болатын. Көп күттірмей-ақ қара барқыт тонын киіп, көртышқанның өзі де келді.
– Өзі сондай байсалды, оқымысты әрі бай, – деп таныстыра бастады дала тышқаны.
– Оның үйіменікінен жиырма есе үлкен. Ол күнді де, гүлдерді де жек көреді, өйткені оларды ешқашан көрген емес. Әңгіме арасында тышқан апайы Түймеқызға «ән айтып бер» деп бұйырады. Қыз екі ән рындайды. Әсем де нәзік үні баурап, көртышқан оған бірден ғашық боп қалады. Алайда ол туралы тіс армайды. Жасы ұлғайып, ой тоқтатқан жігіт емес пе! шқан өзінің үйі мен дала тышқан ының үйінің арасын қазып қосып, ұзын дәліз жасап қояды. Көрші тышқан мен Түймеқызға «Қалаған уақыттарыңда қыдыруларыңа болады» деп рұқ сат етеді. Және дәліздің түкпірінде бір құстың өліп жатқанын айтып, «қорықпаңдар» деп ескертеді. Көртышқан жерден шіріген сүйектің сынығын тауып алып, аузына тістейді де, қараңғы дәлізге жарық түсіріп, алға түседі. Екеуі оның соңынан жүріп отырады. Дәліздің ең түбіне жеткенде, көртышқан төбені тұмсығымен түрткілеп теседі. Сол кезде айнала жап-жарық боп кетеді. Түймеқыз өліп жатқан құстың қарлығаш екенін аңғарады: әдемі қанаттарымен денесін жауып алыпты, басы мен сирақтарын созып жіберіпті. Шамасы, суықтан үсіп өлген тәрізді. Түймеқыз оны аяп кетеді. Жаз бойы өзін әндерімен жұбатқан құстарды ол қатты жақсы көретін. Көртышқан мен тышқан апайы теріс айналып кеткен сәтті пайдаланып, Түймеқыз еңкейіп, қарлығаштың қауырсындарын ашып, жұмулы көздерінен сүйіп алады. «Мүмкін, бұл жаз бойы маған ән салған қарлығаштың дәл өзі шығар» деп ойлайды қыз. Сол күні түнімен Түймеқыз көз ілмейді. Ақыры, орнынан тұрып, шөп-шаламнан үлкен жамылғы тоқый ды. Сонан соң дәлізге шығып, оны қарлығаш тың үс тіне апарып жабады. Артынан тышқанның үйінен гүлдердің жұп-жұмсақ, жып-жылы тозаңдықтарын тауып алып, оларды да әкеліп суық кірмейтіндей етіп, қарлығаштың жан-жағына үйіп тастады. Бір кезде басын құстың кеудесіне қойып еді, «дік-дік» деп, жүрегінің соққан дүрсілін естіп, денесі дір етті. Қандай ғажап! Қарлығаш тірі екен! Түймеқыз қанша қорықса да, бойын жинап алды.

Жапырақтар тауып әкеліп, құсты тағы да ылылап қымтай бастады. Сонан соң гүлдің тостағаншасымен су әкеліп, аузына тамызады. Қарлы ғаш тың бойы жылынып, аздап өз-өзіне келген соң, қызға басынан кешкен жайды түгел баяндап береді. Сөйтсе, ол қанатын бұтаға жарақаттап алып, басқа жолдастарымен бірге жылы жаққа ұша алмай қалыпты. Суық түскен кезде қатты тоңып, ақыры жерге құлап түсіпті, одан кейін не болғанын, мұнда қалай келгенін білмейді. Осылайша, қарлығаш қыстың ұзақ та суық күндерін жер астында өткізеді. Ал Түймеқыз оның әбден жазылып кетуіне көмектеседі, барынша күтіп, бағады. Көктем келіп, күн жылынған кезде қарлығаш жарыққа, жер үстіне шықпақ болады. Қоштаспас бұрын қызды жасыл орманға өзімен бірге ала кете тінін айтып, бірге жүруін өтінеді. Бірақ қыз тышқан апайының ренжитінін біліп, алғыз қалдырғысы келмейді. Қарлығаш:
– Аман бол! Сен өте мейірімді қызсың! – деп алғысын білдіреді де, іннен шығып, ұшып кетеді. Түймеқыз көздері мөлдіреп, құстың соңынан қолын бұлғап қала береді.Бір күні тышқан апайы:
– Көршім саған құда түсті. Сен енді қалыңдықсың! Көрдің бе, қандай бақыттысың! Енді жасауабдығыңды дайындауымыз керек! – дейді. Осы күннен бастап Түймеқыз күні бойы тоқумен айналысты. Тышқан апайы тағы да төрт тоқымашыөрмекшіні жалдады. Олар күні-түні тынымсыз жұмыс істеді. Көртышқан да әр кеш сайын тышқанның үйінен шықпайтын болды. Ол өз сөзінің бірінде тойды жаздың аяғында өткізбекші екенін айтады. Ақыры, жаз өтіп, той болатын күн де жетті. Көртышқанның терең үңгіріне кірген соң, енді қайтып жарық сәулені, күннің нұрлы жүзін көрмейтінін ойлап, Түймеқыз жарық әлеммен соңғы рет қоштасуға рұқсат сұрайды. Түймеқыз іннің аузында тұрып, қолын көкке созып:
 – Қош бол, жарық күн! – дейді. Аздан соң ол егістікке шығады. Егінді жинап болыпты, тек сабандары ғана қалыпты. Солардың арасында кездейсоқ аман қалған әдемі гүлді көріп, иіскеп, оған да:
– Сенде қош бол! Менің қарлығашымды көрсең, оған менің сәлемімді жеткізгейсің, – дейді. Осы кезде дәл төбеден шиқылдаған дыбыс естіледі. Түймеқыз басын көтеріп, жоғары қараса, қарлығаш ұшып барады екен. Ол қызды танып қуанып, қасына ұшып келеді. Түймеқыз да көзінің жасын көлдетіп оты рып, өзінің басындағы қайғысын, көртышқанның бұған үйленгелі жатқа нын, оның күн түспейтін қап-қараңғы көрінде өмір сүргісі келмей тінін айтып береді.
– Аз уақыттан соң қыс түседі. Мен өте алысқа, жылы жаққа ұшқалы дайындалып жатырмын. Ол өңірлерде үнемі жаз болып тұрады, күн мұндағыдан да жарық әрі ыстық, хош иісті тамаша гүлдер өседі. Қаласаң, менімен бірге жүр! – дейді қарлығаш.

– Әрине, мен сенімен бірге ұшқым келеді! Түймеқыз құстың арқасына отырып, құлап кетпес үшін өзін белбеуімен ең жуан қауырсынға байлап тастайды. Қарл ығ аш биікке көтеріліп, орман, таулардың үстімен заулай ұшады. Ұшқаннан ұшып отырып, олар жылы өлкелерг е жетеді. Шынымен де, мұнда күн анағұрлым жарық, аспан екі есе биік көрінді. Көгілдір көлдің жағасында аппақ мәрмәрдан соғылған ескі сарай тұр. Сол сарайдың шатырының астында қарлығаш тар ұя салады екен. Ұялардың бірі Түймеқызды алып келген қарлығаштікі болып шықты.
 – Міне, менің үйім! Ал сен төмендегі гүлдердің ішінен ең әдемісін таңда. Мен сені соған апарып тастаймын, соны өзіңе үй етесің. Саған бұл жер ұнауы тиіс! – дейді қарлығаш.
– Ой, қандай керемет! – деп, Түймеқыз қолын шапалақтап, мәз болады.Қарлығаш Түймеқызды әдемі бір гүлдің күлтесіне отырғызады. О, ғажап! Гүлдің тостағында Түймеқыз сияқты кіпішкентай адам отыр. Өзі хрусталь тәрізді мөп-мөлдір. Басында жалт-жұлт еткен әдемі алтын тәж, арқасында екі қанаты жарқырайды. Бұл патша ұлы – Эльф еді. 
– Қандай әдемі! – деп сыбырлады Түймеқыз қарлығашқа. Эльф те қызды көрген бойда аңтарылып қалды. Мұндай сұлу қызды осыған дейін еш уақытта көрмеген! Ол басындағы тәжді алды да, қыздың басына кигізді.
Сонан соң: «Маған тұрмысқа шығып, гүлдердің патшайымы болғың келе ме?» – деп сұрайды. Міне, бұл жігіт нағыз күйеу болуға лайық! Сондықтан Түймеқыз оған келісімін береді. Тойда жас жұбайларға сыйлық көп келді.

 Солардың ішінен Түймеқызға, әсіресе шегірткенің жылтыр қанаттары ұнады. Оны Түймеқыз арқасына тағып алып, гүлден гүлге енді өзі де ұша алатын болды. Ғажап емес пе! Қандай қуаныш! Қарлығаш биікте өз ұясында отырған. Жас жұбайлар одан ән айтып беруді өтінді. Қарлығаш барын сала сайрады. Бірақ үнінен мұңды әуез сезілді. Өйткені ол да Түймеқызды жақсы көретін, одан айырылғаны жүрегіне қатты батты.",https://ertegiler.kz/story/tuimeqyz-duimovochka,2025-01-29
"Қазақ халқының ұлттық ертегілері

Баяғыда бір жарлы болыпты. Мінуге аты, ішуге асы болмапты, бала-шағасы көп болыпты. Мал дегенде маңдайына біткен жалғыз ғана қазы болыпты. ""Аштық – атаң емес"" деген, тесік тамақ шыдата ма, ақыр соңында сол қазды жемекші болып сойып, пісіреді. Бірақ оған салатын тұзы да, қосып жейтін наны да болмайды. Сонда жарлы әйеліне:
– Осы қазды тұзсыз, нансыз жегеннен де ханға апарып тартсам қайтеді? Сөйтіп, одан бірнеше күн тамақ қыларлық астық сұрасам қайтеді, - дейді. Әйелі:
– Мейлі, сүйтсең, сүйте ғой, - дейді. Жарлы ханға пісірген қазды алып келеді.
– Тақсыр хан, - дейді ол,
 – Мынау сізге әкелген сыйлығым еді, аз да болса көптей көріп қабыл алыңыз, барымыз әзір, жоғымыз жай, - дейді жарлы. Сонда хан:
– Рақмет, сізге, рақмет! Ал енді, бұл қазыңды үй ішімізге бірдей етіп өзің бөліп бер! - дейді де, жарлының қолына пышақ береді. Ханның өзін, ханымын, екі ұлы, екі қызын қосқанда алты жан екен. Сонда жарлы қаздың басын кесіп алып, ханның алдына қояды.
– Сіз үйдің басысыз, сондықтан сізге бас лайық, ал бас мойынсыз, хан ханымсыз болмайды, сондықтан сіздің ханымыңызға мойын, - деп мойынды кесіп, ханымның алдына қояды. Екі аяғын кесіп екі баласына береді.
 – Сендер атаның жолын қуып, ізін басасыңдар, сондықтан сендерге аяқ лайық, - дейді. Содан соң екі қанатын кесіп екі қызына береді.
– Сендер жат жұрттыққа жаратылғансыңдар, ертең бойжеткен соң ата-ананың қасында қалмай, құсқа ұқсап ұшып кетесіңдер, сондықтан сендерге қаздың қанатын беруге тура келеді. Ал жарлы – қонақ, кеудесі жарлыға қалмақ, - деп қаздың бар етін өзінің жанына қояды. Хан жарлының әділ бөлісіне таң қалып, қарқ-қарқ күліп, ырза болады. Өзін әбден сыйлап, тамаққа тойдырып, астық беріп үйіне қайтарады. Мұны бір мырза естіп, жарлы бір қаз апарып ханнан мұнша сыйлық алды, мен одан кеммін бе? - деп жарлының алғанына қызғаныш етеді. Сүйтеді де, ханға ол бірден бес қаз пісіріп әкеледі. Хан: ""Әкелгеніңізге рақмет, бірақ мұны алтауымызға тең қылып бөліп бер"", - дейді. Мырза олай салып, былай салып көреді. Бірақ қаздарды тең бөліп бере алмайды. Содан соң хан баяғы жарлыны шақыртып алып: ""Мына қаздарды сен бөл!"", - дейді. Жарлы бір қазды алып, хан мен ханымға береді де: ""Сіздер үшеу болдыңыздар!"" - дейді. Бір қазды екі баласына беріп:
 – ""Сіздер де үшеу болдыңыз"", - дейді. Тағы бір қазды екі қызына береді де: ""Бұлар да үшеу болады, мына қалған екі қазбен мен де үшеу болдым"", - дейді. Сонда хан: ""Міне, әділ болсаң осындай бол! Бізге де тегіс берді, өзін де ұмытқан жоқ"", - депті. ""Бере білген, бөле білер"" деген мақал осыдан қалған екен. Хан жарлыға тағы да қазынасынан көп сыйлық беріп қайтарады, ал мырзаны қуып жібереді.",https://ertegiler.kz/story/bere-bilgen-bole-biler,2025-01-29
"Қазақ халқының ұлттық ертегілері

Ерте заманда бір кедей етікші болыпты. Бала-шағасы көп екен. Үй-ішін асырау үшін ол ел аралап, қобдиын құшақтап жүріп, етік тігіпті. Күндердің күнінде қобдиын қолтықтап, таныс емес бір ауылға аттанады. Бұрын жүрмеген жолы болған соң, етікші адасып кетеді. Түн болады. Ақырында, етікші далада жалғыз тұрған иесіз үйге кездеседі. Иесіз қыстаудың ішіне кірген етікші пештің үстіне шығып, қобдиын басына төсеп жата кетеді. Бір уақытта салдыр-гүлдір еткен бір нәрсенің даусы шығады. Етікші есікке қараса маңдайында жарқыраған жалғыз көзі бар, бір еңгезердей дәу кіріп келе жатыр екен.
— Пеш үстінде жатқан қандай адам? – деп сұрайды дәу. Етікші:
— Бұл - етікші, – деп жауап береді. 
— Бізге керек шебер етікшімісің? – дейді. Сонан соң дәу бұйырып:
— Кәне, бері кел, шебер, мына үйге кір. Егер ертеңге дейін бір керемет етік тіксең, жаның аман қалады. Ал, егер орындамасаң, басыңды аламын, – дейді де етікшіні ішке кіргізеді. Дәудің өзі есіктің алдына жатып ұйқыға кіріседі. Етікші ішінен: 
— Енді өмірім жойылды, өліп кетсем, бала-шағамды кім асырар екен? – деп үрейленеді. Амалы таусылған етікші таң атқанша отырып ғажайып етік тігеді. Етіктің сыртқы көрінісінің басқа етіктерден айырмашылығы - ұшы тіп-тік сүйір, жоғары көтеріліп тұрады. Ал оның бір керемет қасиеті - аяғына киген адам аспанға қалықтап ұшып, баратын жеріне лезде жетіп барады. Бірақ ол дәудің оны оңай үйіне жібере қоймасын біліп:
— Бәрібір дәу қолынан өлемін. Одан гөрі бұл дәуді өзім өлтірейін, – деп, өткір пышағын алады. Дәу ұйқыға кетті-ау деген кезде, етікші етігін киіп, сыртқа шығады. Қалықтап ұшқан күйі қолындағы пышағымен дәудің жалғыз көзін түйреп алады. Дәу бақырып:
— Ер болсаң, екі соқ, – дейді. Етікші:
— Бір де жетер, – деп, дәудің үстінен ұшып өтеді. Ал, дәу жарақаттан табанда өлген екен дейді. Етікші сыртта тұрып әрі ойлап, бері ойлап, иесіз үйдің төбесіне шығып түнейді. Таң атқан соң, дәудің үйін аралап, қарап шығады. Үйдің бір қараңғы жерінде темір сандық тұр екен. Етікші темір сандықты әзер дегенде ашады. Оның іші толған алтын-күміс екен. Бұдан кейін етікші алтын мен күмісті керегінше алып, ғажайып етігін киіп, үйіне ұшып келеді. Дәуден алған байлығының жартысын еліндегі жетім-жесірлерге таратып береді. Осылай, етікші тұратын ауылдың тұрмыстары жақсарып, мұраттарына жетеді. Ал, қартайған кезінде етікшіні балалары асырапты.",https://ertegiler.kz/story/etikshi,2025-01-29
"Қазақ халқының ұлттық ертегілері

Бір қасқыр тамақ іздеп келе жатып, құрулы тұрған қақпанға түсіп қалады. Олай жұлқынып, бұлай жұлқынып зорға құтылады. Қашып бара жатқанында оны аңшылар байқап қалып, соңынан тұра қуады. Қасқыр сасқалақтап бір егіншіге келіп жайын айтады:Қайтсең де мені құтқар, жақсылығыңды еш ұмытпаспын, мені қабыңа салып, жасыра тұр,- дейді. Қасқырдың мүшкіл халін көрген егінші оны қапқа салып алып, арқалап жүре береді. Кешікпей, мылтық, қылыштарын жарқылдатып аңшылар жетеді. Қашып бара жатқан қасқыр көрмедің бе? – деп сұрайды олар. Жаңа бір қасқыр анау шоқыдан әрі асып кетті, тезірек ұстаңдар,- дейді. Аңшылар ұзаған соң егінші қаптың аузын шешіп, қасқырға «жөніңе бар, кейін маған бір жақсылық етерсің» дейді. Қасқыр қуанып секіріп шығып, егіншіге: Мен сені жеймін, қарным аш, - деп тап береді. Егінші байғұс сасқалақтап: Әй, қасқыр, мұның қалай, мен сені өлімнен құтқардым ғой? Жақсылыққа жамандық ете ме екен? Олай болса төрелігін біреуден сұрайық, қайсымыздікі жөн екен,- дейді. Екеуі керісіп тұрғанда бір жақтан қаңғалақтап түлкі келеді. Бұлар түлкіге оқиғаны бастан-аяқ айтып береді. Түлкі: Жоқ сөзді айтпаңдар, менен басқа біреу естісе күліп жүрер. Дорбаға үлкен қасқыр сыйды дегенге нанбаймын, барып тұрған өтірік,- дейді. Қасқыр мен егінші «бұл рас» деп керісіп болмайды. Түлкі қасқырға: Қапқа кіріп көрсетпесең, сенбеймін,- дейді. Қасқыр оны сендірмекші болып қапқа кіргенде, түлкі егіншіге: Байла қаптың аузын, енді қимылдайтын кезің келді. Күзде егінді қалай орып жүрсің? Кәне, көрсетші маған, - дейді. Егінші құралын алып, қасқырды ұра бастайды. Біраздан соң түлкі: Егінші, енді қаптың аузын аш, - дейді. Сонда қасекең атып шығып, алды-артына қарамай зыта жөнеледі. Артынан түлкі:Көптен бері тапқан бір әдісім еді, - деп сақ-сақ күліпті. Сөйтіп, егінші байғұс түлкінің айласымен ажалдан құтылыпты.",https://ertegiler.kz/story/kaskir-men-eginshi,2025-01-29
"Ағайынды Гриммдер

Баяғыда бір кішкентай қыз болыпты. Оның жалғыз шешесі бар екен. Шешесі екеуінің тұрмыстары нашар болады. Кейде, тіпті үйлерінде ішерге ас табылмай қалады. Бірде қыз орманда серуендеп жүреді. Ол сонда қарт әжейді жолықтырады. Әжей қыздың басындағы ауыр жағдайды естіген соң, оған түбі жалпақ, ауызы кең құмыра береді.
Міне, қызық! Құмыраның сиқыры бар екен. Оған тек «Құмыра, ас пісір!» десең болғаны, сол сәтінде бүлк-бүлк қайнап, дәмі тіл үйірер бидай ботқасын дайындай бастайды. Ал «Құмыра, оқтай ғой!» десең, қайнағанын тоқтата қояды. 
Қыз қуанып, сиқырлы құмыраны үйіне алып келеді. Сол күннен бастап шешесі екеуі аштық пен кедейшіліктің не екенін ұмытады. Олар қарындары аша бастаса болғаны, құмыра дайындаған тәтті ботқаға тойып алады. Күндердің күнінде қыз орманға серуендеуге шығып кетеді. Шешесі оны арыбері күтеді. Қызы кешіккен соң, ботқа жегісі келіп: 
— Құмыра, ас пісір! — дейді.

Сиқырлы құмыра бүлкілдеп қайнап, бидай ботқасын пісіре бастайды. Әйел оны мақтай-мақтай, дәміне тамсана отырып, әбден жейді. Енді тоқтатайын десе, қандай сөз айту керек екенін ұмытып қалыпты. Құмыра пісіріп жатыр, пісіріп жатыр. Тіпті, бір кезде көпіріп, ернеуінен асып, төгіле бастайды. 
Сәлден соң ас үйдің іші ботқаға толады. Одан әбден көпіршіген ботқа бүкіл бөлмелерге жайылады. Құмыра шаршайтын емес. Біраздан соң ботқа көрші үйді, одан әрі бүкіл көшені басып қалады. Мұны тоқтатудың жолын ешкім таба алмайды. 
Бір уақытта, ботқа ең соңғы үйге жеткен кезде, қыз да оралады. Ол: 
— Құмыра, тоқтай ғой! — деп айғай салады, құмыра басыла қалады.
Осы оқиғадан соң қалаға кіргісі келген әрбір адам ботқа жеп, өзіне жол ашатын болыпты.

Тәтті ботқа ертегісі мультфильм",https://ertegiler.kz/story/tatti-botqa,2025-01-29
"Басқа

Бір кездері қалың орманның ішінде аю мен түлкі өмір сүрген. Аю үлкен және күші көп, алыптай болыпты, ал түлкі айлакер және епті болды.
Бірде олар, орман ішінде жарыс туралы естіпті, кім таудың басына бірінші болып жетіп, сол жерде бал бұтағын жұлып алатын болса, сол жеңімпаз аталады екен. Екі жануар да қатысуға шешім қабылдады.
Аю өзінің күшіне сүйене отырып, орман ландшафтын таптап, көтеріле бастады., ал Түлкі аз қуатты, бірақ ақылды бола отырып, ағындардан өтіп, тастардан секіріп, бұралаң жолды таңдады.
Ақырында, екеуі де шыңға жеткен кезде, аю түлкінің бал бұтағын жұлып алғанын көріп қалады да, аң-таң болып қарап: ""Түлкі, сен меннен қалай тезірек жетіп алдың?"" деп сұрайды.
Түлкі күлімсіреп: ""мен күш әрқашан барлығын шешпейтінін білдім, сондықтан мен дұрыс жолды таңдап, ақылмен жұмыс істедім"" дейді.
Ал, Аю болса барлық күшін кетіріп, шаршап отырып, күшті болу ең маңызды емес екенін түсінеді.
Содан бері ол көбірек оқып және әрқашанда барлығын күшпен шешуін қойыпты.",https://ertegiler.kz/story/au-men-tulki,2025-01-29
"Әдина Жүсіп

Баяғы заманда жер бетіндегі өсімдіктердің барлығы тек жасыл түсті болыпты. Бір күні қатты жаңбыр жауып, олар қуанып, асыр салады. Жаңбырдың қалай басылғанын да байқамайды. Жапырақтар бетінде жаңбыр тамшылар қалады. Тамшылар да өсімдіктермен бірге ойнағысы келгендей түрлі түсті түске енеді. Дүние әдемі боп кетеді. Кенет өсімдіктер жаңбыр тамшыларынан әдемі біреудің өздерімен бірге күліп, ойнап, қуанғанын көреді. Оның сұлулығына таң қалады.
- Сен кімсің? – деп сұрайды одан Алма.
- Менің атым Кемпірқосақ, – дейді ол көзін қысып.

 - Сен жаңбыр суының ішіне қалай кіріп кеткенсің? – дейді Алма таңданысын жасыра алмай.
 - Мен жаңбыр суының ішінде емеспін, мен аспандамын, – дейді Кемпірқосақ. Аспанға қараған Алма тіпті таң қалады.
- О-о-о, сен неткен сұлусың, Кемпірқосақ, мен де сіз секілді сұлу болсам ғой, шіркін,- дейді қызығып. Алма мен Кемпірқосақтың әңгімесін естіген Қызанақ:
- Мен де сұлу болсам ғой, – дейді.
- Менің де сұлу болғым келеді, – дейді Баклажан қалыспай. Сонда Кемпірқосақ:
- Менің қай түсім ерекше ұнады саған? – деп сұрайды Алмадан.
- Қызыл түсің, – дейді Алма.

- Онда мен саған қызыл түсімнен берейін, – дейді де Кемпірқосақ Алмаға қызыл түсінен сәуле шашады. Алма қып-қызыл нарттай боп кетеді. Ол қатты қуанады. Оны көрген Қызанақ:
- Менің де қызыл болғым келеді, – дейді тағатсыздана.
- Онда сен де қызыл бол, – деп Кемпірқосақ Қызанаққа да қызыл түсінен сәуле жібереді. Лезде Қызанақ та қып-қызыл боп қуанышқа бөленеді. Сол сәт Баклажан:
- Менің де қызыл болғым келеді, – дейді. Онда сен де қызыл бол, Баклажан, – деп Кемпірқосақ оған да қызыл түсінен бөліп береді. Бірақ Баклажанға қызыл түс ұнамай қалады. Ол: - Жоқ, менің қызыл түсті болғым келмейді. Маған көк түсің ұнап қалды, – дейді Кемпірқосаққа. Баклажанның мінезін ұнатпаған Кемпірқосақ:
- Мен берген түсімді қайта ала алмаймын. Мә, саған көк түс, – деп қызыл түстің үстіне көк түсін шашып жібереді. Баклажан қою көк түсті болып шыға келеді.
- Қалай түсің енді ұнады ма? – дейді оған Кемпірқосақ. Кемпірқосаққа ренжіп қалған Баклажан басын төмен қаратып бұртиып оған сөйлемей қояды. Жеміс-жидектер мен көкөністердің бірінен кейін бірі әдемі түске еніп жатқанын көрген Қияр жапырағының арасынан шыға алмай біраз әуреге түседі. Дау Асқабақ маңғаз қалпы асықпай:
- Менің сары болғым келеді, – дейді. - Сен сары бола ғой, Асқабағым, – деген Кемпірқосақ оған сары түсінен шашып жібереді. Сол сәт секіремін деп жапырақтарының арасынан сәл басы қылтиып көрініп қалған Қиярға сары түстің бір тамшысы тамып кетеді. Лезде-ақ Қиярдың басындағы жап-жасыл гүлі сап-сары боп шыға келеді. Қуаныштан беті бал-бұл жанған Қияр отыра қап басындағы сары гүлін тамашалауға кіріседі. Ал Асқабаққа сары түс түгел жетпей, оның денесінде жасыл жолақтар қалып қояды. Бірақ Асқабаққа мына түсі де қатты ұнайды. Ол Кемпірқосаққа:
- Рахмет саған Кемпірқосақ! Менің түсімдей түс ешбір өсімдікте жоқ-ау деймін. Мен осы түсіммен қаламын, – дейді жадырап. Бағанадан бері айналасындағы болып жатқан оқиғаға ұйқылы ояу қарап жатқан Қарбызға Асқабақтың түсі ұнап кетіп ұйқысы шайдай ашылады. Ол да қалыспай Кемпірқосақтан әдемі бір түсті сұрап алайын деп ұмтыла бергенде, Кемпірқосақ жоқ болып кетеді. Қарбыз жасыл күйінде қалады. Содан бері ол Кемпірқосақтың шығуын күтіп үнемі аспанға қарап жататын болыпты.",https://ertegiler.kz/story/osimdikter-men-kempirkosaq,2025-01-29
"Ertegiler.kz

Баяғы өткен заманда, Іле Алатауының баурайында керемет қала орналасыпты, оның аты – Алматы. Бұл қала бір кездері Алмалы деп аталыпты, себебі ол жерде ең дәмді, тәтті алмалар өсіпті. Алматылықтар бұл жемістерді «жердің сыйы» деп атап, үлкен құрметпен қараған екен.
Қаланың ортасында, үлкен, мәуелі алма бағы бар еді. Ол бақты ел-жұрт ертеден бері қасиетті жер деп білген. Аңыз бойынша, осы бақта Алтын Алма деген ерекше бір алма өсіпті. Бұл алманың дәмін татқан адамға мәңгілік бақыт пен қуаныш сыйланады екен. Бірақ, бұл алма тек қана таза жүректі, әділ адамға бұйыратын көрінеді.
Бір күні қалада үлкен мейрам өтті. Барлық халық баққа жиналып, Алтын Алманы көргісі келді. Бірақ сол жылы алма бақ ерекше мұңды күйде болды. Ағаштар жеміс бермей, гүлдері солып қалыпты. Ел-жұрт бұл жағдайға алаңдап, қаланың ең ақылды қариясынан көмек сұрапты. Қария бұл жағдайдың себебін түсініп, халыққа: «Бұл Алма қалаға ренжулі. Бізге қалаға деген сүйіспеншілігімізді, бір-бірімізге деген мейірімімізді көрсетуіміз керек», – деп кеңес береді.
Сол сәттен бастап, алматылықтар бір-біріне қамқорлық жасап, қалаға деген махаббаттарын көрсете бастады. Олар көшелерді тазалап, гүлдер егіп, бір-біріне көмек көрсетуді әдетке айналдырды. Қала бірте-бірте қайтадан жайнап, көріктенді. Алма ағаштары гүлдеп, жеміс бере бастады, ал бақтың ортасында Алтын Алма қайтадан пайда болды.
Қала халқы бұл алманы жеп көрмей-ақ, оның сиқырлы қасиетіне сеніп, тек көріп қана қанағаттанды. Себебі олар өздерінің ынтымақтары мен сүйіспеншіліктері арқылы бақытқа жеткендерін түсінді. Сол күннен бастап, Алматы мәңгілік махаббат пен достықтың символына айналды. Ал Алтын Алма тек бір аңыз ретінде ғана қалды, бірақ ол аңыз халықтың жүрегінде мәңгі сақталып келеді.",https://ertegiler.kz/story/almaty-golden-apple,2025-01-29
"Қазақ халқының ұлттық ертегілері

Баяғыда бір ханның елден асқан сұлу, ақылды қызы болыпты. Хан қызынын ешкімге атастырмапты. Ол:
-Қызым кімді сүйсе, соған барсын, — дейді екен. Бір күні хынның қызы әкесіне келіп:
- Әке, менің ерге шығатын уақытым болды, кімде-кім көңіліме жағатындай сыйлық әкелсе, сол кісіге ризалығымды беремін. Осы ойымды сізге айтуға келдім, — дейді. Әкесі қызының сөзін мақұлдап:
 - Ей, халайық, кімде-кім қызымның көңіліне жағатындай сыйлық әкелсе, қызымды соған беремін, — деп, шаһардағы хылыққа жар салыпты. Хан қызының сұлулығына есі кеткен жігіттер, байдың мырзалары әр жерден келіп жатады. Бірі ішік, бірі патсайы көйлек, енді бірі алтынмен әшекейленген етік әкеледі. Хан қызының көңіліне бірде-бірі жақпайды. Сыйлық әкелгендердің басы салбырап, үйлеріне қайтады. Осы мезгілде үш шаһардан үш кісі бағын сынамаққа хан еліне қарай шығады. Хан елінің күре жолына келгенде үшеуі бір-біріне жолығады. Олардың Бірінде сыйлыққа кілем, екіншісінде айна, үшіншісінде бір алма болыпты. Жол-жөнекей үш адам хан қызына әкеле жатқан сыйлықтарының қасиеттерін айтады. Бірінші жігіт:
- Менің кілемім көзді ашып-жұмғанша қалаған жеріңе жеткізеді, — дейді. Екінші жігіт:
- Ал, менің айнама қараған адам жер үстінде не болып жатқанын көреді, — дейді. Үшінші жігіт:
 - Менің алмам – жанға шипа, тәнге дәрі. Егер алманы жесе, өлген адам тіріледі, — дейді. Осы кезде кілемі бар жігіт, айнасы бар жігітке:
- Айнаңа қарашы, жер үстінде не болып жатыр екен? –деп өтінеді. Жігіт айнаға қарап:
- Хан қызы кірпігі ғана қимылдап, әл үстінде жатыр екен? — дейді. Мұны көрген жігіттер екіншісінің кілеміне отыра салып, хан қызы жатқан сарайға лезде қалықтап ұшып келеді. Үш жігіт келгенше қыз өліп қалған екен. Сол арада үшінші жігіт барып, алмасын жегізіп, қызды тірілтіп алады. Үшеуі де әкелген сыйлықтарын тірілген хан қызының алдына тартады. Хан қызы кілемді, айнаны өз иелеріне қайтарып береді. Ал, алмасы бар жігітке тұрмысқа шықпақ болады. Сонда кілемі, айнасы бар жігіттер тұрып:
- Біздің сыйлығымыз ешкімдікінен де кем емес, егер айнамен қарап көрмесек, кілемге отырып жылдам ұшып келмесек, сіз өлген болар едіңіз. Неліктен сіз алма әкелген жігітті таңдадыңыз, — деп, өкпе айтады. Сонда қыз тұрып былай дейді:
- Кеш келсе де, ол жігіт мені тірілтіп алар еді. Бұл бір, екіншіден, мен алмасын жеп қойдым. Енді мен ол алманы қайтарып бере алмаймын. Ал сендердің айналарың мен кілемдерің өздеріңде, — дейді. Екі жігіт осылай сөзден жеңіліп, еліне қайтып кетеді. Қыз алма әкеліп тірілткен жігітке қосылып, бақытты ғұмыр кешеді.",https://ertegiler.kz/story/kyiey-tandagan-qyz,2025-01-29
"Басқа

Ертеде адамдар жер-әлемді алты қат аспанның ең жоғарғы қабатын мекендейтін Юрунг Айынтойон жаратты деп есептейтін еді. Ол әлемді жаратып болған соң адамнан:
 — Қысты ұзақ қылайын ба, әлде жазды ұзақ қылайын ба? — деп сұрайды.
— Әуелі оны менің достарым өгіз бен жылқыдан сұрайын, — дейді адам. Әуелі олар жылқыдан сұрайды:
 — Қалай болғанын қалайсың? Қыс жаздан ұзақ болсын ба, әлде жаз қыстан ұзақ болсын ба?
— Мен жаздың ұзақ болғанын қалаймын, өйткені қыста менің тұяғым тоңады, — деп жауап береді жылқы. Өгізден:
— Сен не дейсің, қайсысының ұзақ, қайсысының қысқа болғаны жөн, — деп сұрайды олар.
 — Қыстың ұзақ болғаны дұрыс, себебі жазда менің танауым суланып жүреді, — дейді өгіз. Осылайша, өгіздің қалағанындай, қыс ұзағырақ, ал жаз қысқа болады. Өгіздің қалауын естіген жылқы тұлдана ашуланып, оның суланып тұрған тұмсығынан бір тебеді. Қатты тепкені соншалық, сойдақ тісін сындырып жібереді. Ал өгіз болса қарымтасын қайтарып жылқының бүйірінен сүзіп, өтін жарып жібереді. Сол кезден бастап жылқыда өт, ал мүйізді ірі қара малда сойдақ тіс жоқ дейді бұрынғылар.",https://ertegiler.kz/story/kys-nege-uzak-zhaz-nege-kyska,2025-01-29
"Орыс халық ертегілері

Ерте, ерте, ертеде кемпір мен шал өмір сүріпті. Олардың Маша атты немересі болыпты. Бірде Маша құрбыларымен орманға жиналыпты. Атасы мен әжесі оған:
- Құрбыларыңнан қалып қалма! – деп табыстады. Бірақ Маша олардың айтқанын тыңдамады. Ол құрбыларынан алысқа ұзап кетіп, ақырында адасып қалды. Маша оларды шақырып айқайлай бастады. Құрбылары дауыс қатпады. Маша ымырт түскенше орманды кезіп жүрді. Кенет бір үйді көрді. Машенька үйге кіріп:
- Бұл үйде кім тұрады екен? – деп ойлады. Ал бұл үйде аю тұратын. Ойлағанынша болмады, үйге Аю кіріп келіп:
- Менің үйіме рұқсатсыз неге кіресің? – деп гүр ете түсті. Маша:
-Мен адасып кеттім. Бүгін осында қонып, ертең үйіме қайтамын, - деді,
- Жоқ! Енді мен сені жібермеймін. Сен менің қолымда тұрасың. Пеш жағып, ботқа пісіріп, мені тамақтандырасың – деді. Маша біраз бұртиды, бірақ не шара?! Ол аюдың үйінде тұра бастады. Аю күні ұзақ орманға кетеді, ал Маша үй жинап, дәмді бәліш пісіреді. Аюдың қуанышында шек жоқ. Біраз күн өтті. Маша Аюға:
- Атам мен әжемді көрмегелі көп болды. Мен бір қорап бәліш пісірейін, ал сен оларға апарып бер, - деп еді, ол келісе кетті. Маша бір қорап бәліш пісірді де: 
- Жаңбыр жауып тұрған жоқ па? Есік алдына шығып қарашы, - деді. Аю сыртқа шығып кеткенде Машенька қораптың ішіне кіріп алды. Аю қайтып оралғанда қораптың дайын тұрғанын көрді. Оны арқасына салып, деревняға тартты. Аю ұзақ жүрді, шаршады, ағаштың түбіріне отырып тынығып алғысы келді.
- Түбірге отырып, бәліш жейін, - деп ойлады. Ал Машенька қорап ішінен:
 - Түбірге отырушы болма, бәлішті жеме! Атам мен әжеме апар, - деді.
- Неткен қырағы еді. Бәрін көріп тұр, - деп, Аю қорапты көтеріп, ары қарай аяңдады. Деревняға жетті, қыздың атасы мен әжесі тұратын үйді де тапты. Олардың есігін бар күшімен тоқпақтап:
 - Түк-түк-түк! Есікті ашыңдар. Мен Машенькадан базарлық әкелдім, - деді. Иттер бір нәрсені сезгендей оған тап берді. Басқа иттер де жан-жақтан үріп, жүгіре бастады. Аю қорқып кетті. Ол қорапты қақпа алдына тастай сала, алды-артына қарамай қаша жөнелді. Осы кезде үйден атай мен әжей шықты. Қорапты көрді.
- Мынау не қорап – деп әжесі таңғалды. Атасы қораптың аузын ашып қараса, онда Машенька отыр. Атасы мен әжесі Машенькамен осылайша қауышты.",https://ertegiler.kz/story/masha-men-au,2025-01-29
"Ertegiler.kz

Баяғы заманда үлкен ну орманда жануарлар өмір сүріпті. Орманның ішінде түрлі аңдар, құстар, жәндіктер, тіпті су жәндіктері де болған. Бірақ олар бір күні өздеріне патша сайлауды шешеді. Барлық жануарлар жиналып, кімнің ең лайықты екенін ойластыра бастайды.
Алдымен арыстан шығып:— Мен күштімін, ормандағы ең мықты аңмын. Мен патша болуым керек! — деді.
Келесі болып, піл келіп:— Мен үлкенмін, барлығын қорғап, қауіптен сақтай аламын. Мен патша болуым керек! — деді.
Түлкі болса, өзінің тапқырлығын көрсетіп:— Мен өте ақылдымын, қиын жағдайда дұрыс шешім қабылдай аламын. Мен патша болуым керек! — деп өз сөзін айтты.
Барлық жануарлар ойланып, бір-біріне қарады. Әрқайсысы патша болғысы келеді, бірақ кімнің ең лайықты екенін шеше алмайды. Сонда кішкентай қоян алға шығып, былай деді:— Менде үлкен күш те жоқ, мен де піл сияқты алып емеспін, түлкі сияқты тапқырлығым да аз. Бірақ менің бір ұсынысым бар: патша өзімен бірге барлық жануарларды сүйе білуі керек. Күштілерге қарамастан, кішігірім жануарларды да қорғай алатын, ақылды әрі мейірімді патша болғаны жөн.
Бұл сөздерді естіген жануарлар ойланып, бір-біріне қарады. Барлығы қоянның даналығын мойындап, оның айтқанына келісті.
Сөйтіп, орманның барлық тұрғындары бірігіп, ""Жануарлар патшасын"" сайлаудың орнына, барлығы бірге өмір сүріп, бір-біріне қамқор болуды шешті. Сол күннен бастап ормандағы барлық жануарлар бір-біріне көмек беріп, тату-тәтті өмір сүре бастады.
Бұл ертегі арқылы балалар жануарлардың өзара сүйіспеншілігі мен бірлік арқылы барлық қиындықтарды жеңе алатынын үйренеді.",https://ertegiler.kz/story/zhanuarlar-patsasy,2025-01-29
"Ertegiler.kz

Бір күні ежелгі Тұран даласында Алып Ер Тоңға есімді алып батыр өмір сүріпті. Ол күн сайын елін жаулардан қорғайтын, алып тауларды кезіп, күшімен барлығын таң қалдыратын. Алып Ер Тоңға жай ғана батыр емес, ақылымен, қайраттылығымен де елдің жүрегін жаулап алған нағыз батыр болған екен.
Бірде Алып Ер Тоңға аспаннан үлкен бір құс ұшып келе жатқанын байқайды. Құс ерекше үлкен, қанаттары тауларды жауып, аспанды көлеңкелеп ұшыпты. Бұл құстың аты Қарақұс екен. Қарақұс ауылдардың малдарын ұрлап, халықты қорқытып жүрген екен. Батыр мұны көріп, елдің амандығын ойлап, Қарақұспен шайқасуға бел буады.
Алып Ер Тоңға қолына алтын найзасын алып, Қарақұстың ұясына жақындайды. Сол кезде Қарақұс оны байқап, өзіне қарсы ұшып келеді. Құс аспаннан найзадай түсіп, айбаттана ұшқанда, батыр қолындағы найзасын лақтырып жібереді. Найза дәл құстың қанатына тиіп, оны жерге құлатады. Бірақ Қарақұс оңайлықпен жеңілмейтінін көрсетіп, қайтадан қанатын қағып ұшады.
Ер Тоңға дереу өзінің көк тұлпарын мініп, Қарақұсты қуып жөнеледі. Бірнеше күнге созылған қуғыннан кейін, батыр ақылды жоспарын іске асырып, биік тау басындағы қарлы шыңға Қарақұсты тұзаққа түсіреді. Батырдың айлакерлігі арқасында Қарақұс ақыры жерге құлап, мәңгілікке жеңіліс табады.
Еліне оралған Алып Ер Тоңғаны жұрт ерекше қошеметтеп қарсы алады. Балалар батырға арнап әндер айтып, ересектер оған алғыс білдіріп, той жасапты. Содан бері бұл батырдың аты халық жадында мәңгіге сақталып қалыпты.
Қорқып қалған халық енді қайтадан тыныш өмір сүріп, Алып Ер Тоңға туралы ертегілерді кейінгі ұрпаққа айтып жүреді екен. Ал батыр болса, әрқашан елін қорғайтын жаңа ерліктерге дайын болыпты.",https://ertegiler.kz/story/alyp-er-tonga,2025-01-29
"Шарль Перро

Ертеде патша мен патшайым өмір сүріпті. Олар бір перзентке зар екен. Күндіз-түні Құдайдан бала тілепті. Ақыры тілектері қабыл болып, нәрестелі болады. Қуанышы қойнына сыймаған патша: отыз күн ойын, қырық күн тойын жасаймын!» деп жержаһанға жар салады. Тойға атақты жеті перизатты шақырады. Патша сарайында той енді бастала бергенде, кенет қатты жел тұрып, сарай іші алай-түлей болып кетеді де, түсі суық бір әйел сарайға кіріп келеді. Бұл қатыгез пері еді. Тойға жиналғандар оны танып, үрпиісіп қалады. Қатыгез пері:

 – Мені шақырмадыңдар. Әйтсе де кішкентай ханшайымға сыйлығымды берейін, – дейді. Патша оған ілтипат көрсетіп, төріне шақырады. Думан одан әрі жалғасады. Той соңында перизаттар нәрестеге дайындаған сыйлықтарын: бірі – асқан сұлулықты, екіншісі – нәзіктік пен мейі-рімділікті, үшіншісі – әсем жүрісті, төртіншісі – бишілікті, бесіншісі – барлық музыкалық аспаптарда шебер ойнау қабілетін, алтыншысы әсем дауысты тарту етеді. Кезек қатыгез сиқыршыға кел генде, ол бесіктегі нәрестеге жақындап:
– Ханша бойжеткенде ұршықтың ұшына саусағын шаншып алып, мәңгі ұйқыға кетеді, – дейді де, көзден ғайып болады. Сарай іші абыр-сабыр күйге түседі. Сол сәт сыйлығын айтып үлгермеген жетінші перизат:
 – Жүз жылдан кейін бір ханзада келіп ханшаның бетін сүйеді, сол кезде ханша оянып, қарғыс күшін жояды, – дейді. Келесі күні патша уәзірлеріне сарайдың іші-сыртындағы ұршықты, инесі бар заттың бәрін жоюды бұйырады. Уақыт зымырап өтіп, ханша көркіне ақылы сай бойжеткен боп өседі. Бір күні ханша сарайды аралап жүріп, ең биік мұнараға көтеріледі. Мұнара ішінде бір әйел жіп иіріп отыр екен. Ондай затты бұрын көрмеген қыз:
– Әжей, не істеп отырсыз? Бұл қандай зат? Көруге бола ма? – деп сұрайды. 

– Бұл – ұршық, келе ғой, қызым, көр, – дейді әйел кіммен сөйлесіп тұрғанын білмей. Ханша болса, әкесінің «Бөгде затты ұстама» деген ескертуін ұмытып, ұршықты ұстай бергені сол еді, абайсызда ұршықтың ұшы қыздың саусағына кіріп кетеді. Сол кезде күн күркіреп, алай-түлей жел тұрады. Қатыгез перінің айтқаны орындалып, ханша есінен танып, еденге құлап түседі. Артынан қуып келген қыздың күтушілері сұлқ жатқан ханшаны сарайға көтеріп әкеледі. Қайғыға батқан патша мен патшайым қыздарын әдемі төсегіне жатқызады. Ұйықтап жатқан ханшайым қандай сұлу десеңші!
– Құдай жалғыз перзентіміздің қызығын көп көрдіау! – деп жыламсырады патшайым.
– Сабыр ет, – деді патша, – біз шыдамды болуымыз керек. Жетінші перизаттың айтқаны рас болса, әлі-ақ қызымыз оянып, бәріміз бақытқа кенелеміз. Осылай деген патша нөкерлеріне ханшайымды күзетуді тапсырды.

– Кімде-кім ханшайымның мазасын алатын болса, оған ауыр жаза қолданамын, – деді патша. Бұл қасіретті хабар жетінші перизатқа да жетеді. Ол патша сарайына ұшып келеді. «Жүз жылдан кейін ханша оянған кезде патшалық та оянсын» деген тілегін айтып, патша мен патшайымнан басқа бүкіл патшалықты ұйықтатып кетеді. Сарайда өлі тыныштық орнайды. Патша мен патшайым ұйықтап жатқан қыздарының аңдайынан сүйіп, онымен қоштасады да, олар да ұйқыға кетеді. Бірақ мұнымен уақыт тоқтап қалмады. Күн артынан күн, жыл артынан жыл зымырап өтіп жатады. Кезінде атағы жер жарған патшалық енді бірде-бір тірі жан жоқ, өлі қалаға айналады. Жұрт қарғыс атқан жерге жақын жүруге қорқады. Сарайдың іші-сыртын қалың ағаш басады. Ағаштың қалың өскені сондай, сарай көзге көрінбей ұмыт қалады. Оған барар жолды тікенектер қаптайды. Тікенектердің көптігінен адам да, аң да бұл маңайға жолай алмас еді. Тек алыстан сарайдың күмбезі ғана жылтылдап көрінетін. Осының бәрін істеген жетінші перизат болатын. Ол ханшайымның тыныштығын ешкім бұзбасын деп әдейі осылай жасады. Арада жүз жыл өтеді. Ұйқыдағы ару туралы аңыз жер-жерге тарайды. Ханша туралы әңгіме алыс патшалықта тұратын ханзаданың құлағына да жетеді. Ханзаданың қызықты оқи ғаларды, құпия қазыналарды іздеуге жаны құмар еді. Ол енді ұйықтап жатқан аруды іздеп таппақ болады. Қызметшілеріне жолға дайындалуға бұйрық береді. Қожайынм ен бірге ел кезіп, жер кезуден әбден шаршаған қызметшілер іштей күрсініп алады. Ханзада ұйқыдағы патшалықты ұзақ жылдар бойы іздейді. Қаншама ел-жұрттан сұрастырса да, ешкім ештеңе білмейтін болып шығады. Бірде ол жолдан бір шаруаны кездестіреді. Одан жөн сұрайды. Шаруа ханзадаға басын иіп:

 – Уа, қайырымды ханзада, осыдан жарты ғасыр бұрын осы жерге жақын маңайдағы сарайда әлемдегі ең сұлу ханшайым ұйықтап жатыр деп естігенмін. Мен ол кезде жас едім. Білетінім, ол қызды патшаның баласы ғана бетінен сүйіп оята алады екен, – дейді. Мұны естіген ханзаданың жүрегі дүрсілдеп қоя береді. «Ханшаны мен оятпағанда, кім оятады?» деп, ескі сарайдың күмбезі көрінген жаққа қарай шаба жөнеледі. Жүре-жүре ханзада қалың өсімдік өскен тауға кез болады. Жолындағы қалың ағаштар мен тікенектерді шауып келе жатып, сарайға кеп тіреледі. «Әлгі кісінің айтқан сарайы осы болар» деп ойлайды ханзада. Сол-ақ екен, тығыз өскен ағаштар мен тікенектердің арасы ашылып, ханзада жүре алатындай жол пайда болады. Қызметшілері артынан ергісі келіп ұмтыла бергенде, тікенектер қайта жабыла қояды. Ханзада жалғыз өзі сарайға қарай жүреді. Ішке кірсе, сарайдағы адамдардың барлығы тұрған жерлерінде қорылдап ұйықтап тұр екен. «Өмірде мұндай да болады екен-ау» деп ойлаған ханзада айналасына таңдана қарайды. Бөлмелерді аралап жүріп, әдемі төсекте ұйықтап жатқан ханшаны көреді. Ханзада оған көрген бойда ғашық болады. Жанына жақын дап барып, бетінен сүйеді. Сол сәтте қыз көзін ашады.
 – Рұқсатсыз сүйгенім үшін кешіріңіз, сұлулығыңызға тәнтімін, сондықтан болар өзімді ұстай алмадым, – дейді ханзада.

– Сіз кімсіз? – дейді қыз күлімсіреп. Ханзада ұйқыдағы ханшайым туралы аңызды естіп, қызды сонау алыстан іздеп келгенін айтады. Осы кезде ханшаның төсегінің жанында ұйықтап жатқан патша мен патшайым және айналадағы адамдардың бәрі бірінен соң бірі ояна бастайды. Жан-жақтан әртүрлі дыбыстар шығып, патша сарайына жан бітеді. Ұйқыдан оянған қызметшілер ештеңе болмағандай өз міндеттеріне кірісіп кетеді. Бүкіл сарайға, күмбездің төбесіндегі жалаудан бастап шарап қоймасына дейін жан бітіп, айнала у-шу дыбысқа толып кетеді. Ал ханзада мен ханшайым бір-бірінен көз ала алмай қалыпты. Айналадағы шуды еститін емес. 
– Маған жасаған жақсылығыңызды қалай қайтарсам екен? – дейді ханшайым назданып. 
– Мәңгі жанымда болсаң, маған одан артық ештеңенің керегі жоқ, – дейді ханзада. Осы кезде екеуінің қасына патша келеді. Патша:
– Қош келдің, ханзада! Осындай сымбатты жас жігітті жүз жыл бекер күтпеген екенбіз, – деп, ханзаданың қолын алып, одан қандай тілегі бар екенін сұрайды.

 Ханзада:
– Маған байлықтың да, қазынаның да қажеті жоқ. Рұқсат етсеңіз, қызыңызға үйленсем деген ойым бар, – дейді. Ата-анаға бұдан артық қандай бақыт керек! Патша мен патшайым ұлан-асыр той жасайды. Тойға барлық жұрт жиналады. Бұдан былай ұршық иіруге тыйым салынбайды. Ханзада елді әділ басқарып, ханша екеуі бақытты ғұмыр кешеді.",https://ertegiler.kz/story/yuqudagy-aru,2025-01-29
"Басқа

Кішкентай құмырсқа көзін ашты. Аяғын  басып тұрмақшы болып еді, тұра алмады.  Әлдеқандай бір қоршаудың ішінде жатыр. «Мен кіммін? Қай да жатырмын?» Ол  қоршауды теуіп, аузын барынша ашып,  тістелей бас та ды. Шы дас бермеген қор шау  айырылып кетті. Басын шығарып, жанжа ғы на қарады. Айналасы толған бөшкеге ұқсаc сопайған жұ мыр бірдеңелер. Әлгілерден алты аяқты, басында екі мұртшасы бар тіршілік иелері шығып жатыр.  Бәрінің түр-түстері бірдей. Ауыздары аңқайып, бір-біріне таңырқай қа райды.  
– Туылған күндерің құтты болсын! –  деген дауыс шықты.  Барлығы дауыс шыққан жаққа бұрылды. Өздеріне ұқсайтын бейтаныс  біреу тұр, тек түсі бұлар сияқты ашық  емес, қоңырқай.
 
– Мен сендердің тәрбиешілеріңмін. Сендер де, мен де құмырсқалармыз.  Біздің үйіміз «Илеу» деп аталады, – деді ол.
 – Бір илеуде үлкен әулет өмір сүреді. Әулетіміздің қожасы – ханшайым.  
Құмырсқалардың барлығы ханшайымға бағы на ды. Ережелер бойынша өмір  сүреді. Енді сол ережелермен танысайық.  
– Біріншіден, үлкендерді тыңдау керек.  
– Екіншіден, жұптарыңды жазбаңдар. Илеуде дәліз де, бөлме де өте көп.  
Адасып кетесіңдер.
 – Үшіншіден, илеудегі жұмыстарға ат салысасыңдар. Құмырсқа үшін ең  бастысы – еңбек.  
– Төртіншіден, рұқсатсыз илеуден шығуға болмайды. Илеудің сыртында  шексіз әлем бар. Онда қызық болғанымен, қауіпті.  – Бесіншіден, бір-біріңе қамқор  болыңдар.  – Алтыншыдан, сыпайы болыңдар, сәлемдесіп жүріңдер.  
– Бір-бірлеріңді көрген кезде сәлемдесуді ұмытпаңдар. Сәлемді былай беру керек, – деп өзінің  мұртшасын бұларға тигізіп-тигізіп көрсетті.
– Осы мұртшаның  көмегімен біз өзімізді танып, бөтендер ді ажыратамыз. Қане, енді сендер сәлемдесіп көріңдер.  Құйтақандай құмырсқалар бірбіріне мұрттарын тигізіп, амандаса бастады. Бұл оларға сондай қызық көрінді.

– Ал енді тізіліп, сап құрып, тұра қалыңдар. Біз балабақшаға барамыз. Ол  жерде ойнайсыңдар. Қалай өмір сүру керегін үй ренесіңдер.
Құмырсқалар ілімімен танысасыңдар, – деп, тәрбиеші кішкентай құмырсқаларды қараңғы  дәлізбен ертіп жүрді.  Балабақшада оларды күтушілері қуанышпен қарсы алды. Тәтті, дәмді ас  беріп, тамақтандырды. Тамақтанған бала құмырсқалар: «Қандай дәмді! Тағыда бар ма?» деді жамырап. Сонда тәрбиешілердің біреуі:  – Әрине, тек енді әркім өз қорегін өзі жинайды. Тез қозғалып, соңымнан  еріңдер! – деп басқа бөлмеге бет алады.  Кішкентай құмырсқалар соңынан ілесіп отырды. Ол жерде кішкене қоңыздар мен бөжектер толып жүр екен.  
– Бұл біздің фермамыз, – деп түсіндірді тәрбиеші. 
– Мыналар «бөжек» деп аталады. Олар сыртқы  үлкен әлемде тіршілік етеді. Біз  бөжек терді илеуге әкелеміз, та мақтандырамыз, күтіп, ба ғамыз. Ал олар бізге өз де рі нің дәмді сүттерін  береді.  
– Ол сүтті қайтіп аламыз? – деп  сұрады бала құмырсқалар дың біреуі.  – Оп-оңай, – деп жауап қатты тәрбиеші. – Шіркейді мұрт шала рыңмен жыбырлатсаңдар болғаны.  Бала құмырсқалар шіркейлерді мұртшаларымен түрткілеп,  дәмді асқа қарық болды. Содан  соң тәр биеші оларды жол-жөнекей кездескен басқа бөлмеге алып кіреді.
Ол жерде  ұсақ-ұсақ саңырауқұлақтар егулі тұр екен. Бұлардың да дәмі тіл үйіреді.  
Тәрбиеші бала құмырсқаларды тағы дәлізге алып  шығады. Дәлізде ерсілі-қарсылы жүрген ересек құмырсқалар көп-ақ. Олардың біреуі ең артта келе жатқан бала құмырсқаға соқты ғысып қалады. Балақай  ұшып түсіп, төмен қарай домалай жө неледі.  Домалай-домалай бала құмырсқа кең бір бөлмеге жетеді. Бөл менің қақ ортасында алып құмырсқа жатыр екен.  Айналасында басқа құмырсқалар жыбырлап жүр. Біреуі  тазалап, екіншісі тамақтандырып, үшіншісі мұртымен сипалап, әй теуір, қарап тұр ған бірі жоқ. Бәрі қарбалас үстінде.  Ал дәу құмырсқаның астынан ұсақ-ұсақ шар сияқты аппақ  бірдеңелер шығып жатыр. Келесі құмырсқалар әлгілерді бірбірден алып, басқа жаққа әкетуде.  
Әуелі шошып кеткен бала құмырсқа қашпақ болады. Бірақ, мына жерде не боп жатқанын білгісі келіп, тоқтап қалады. Осы кезде  мұны бір үлкен құмырсқа көріп: «Бері кел!» деп шақырады. Балақай  ақырын жақындап, мұртшасын тигізіп, сәлем береді.  
– Бұл – ханшайым! – дейді үлкен құмырсқа сыбырлап.  Кенет, балақайдың тізелері дірілдеп, сүрініп кетеді. Ал хан шайым  оны аялай сипап, былай дейді:  
– Сен дүниеге жаңа ғана келгенсің ғой! Қорықпа! Одан да көмектес.  Жұмыртқаны ал да, балалар бөлмесіне апар.  Бала құмырсқа бір жұмыртқаны ала салып, басқалардың соңынан іле сіп  жүгіре жөнеледі.  Балалар бөлмесінде жұмыртқа деген көп екен. Үлкендер оларды ұқыппен  тексеріп, тазалап, қайта жиып жүр. Бала құмырсқа әкелген жұмыртқасын тастай сала, бөлмеден атып шығады. Сәлден соң, басқа бір бөлмеге келіп кіреді. Мұнда ол жұмыртқалардан басы да, аяғы да жоқ жұп-жұмыр бірдеңелер дің  шығып жатқанын көріп, аңқайып тұрып қалады.  
Таңданғаны сондай, бала құмырсқаның «Ой!» деген қатты ды бысы шығып  кетеді. Осы дауысты естіген ересек бір құмырсқа күліп жіберді.
– Бұлар – дернәсілдер1. Сен де бұрын осындай болғансың. Дернәсілдер еште ңе  істей алмайды, қорғансыз. Сондықтан ба ғып-қағып, тамақтандырып, қорғау  қажет. Кел, бізге көмекте сіп жібер, – дейді ересек құмырсқа.  Балақай дернәсілдердің біріне жақындап, мұртын тигізді де, өзінің оларды  өте жақсы көретінін сездіреді.  – Мен достарымды ертіп келейін, – деп ересек құмырсқаға уәдесін беріп,  сыртқа шығады. «Адасып кетпейін» деп жан-жағына қарайды. Осы кезде  жаны нан бір ересек құмырсқа жүгіріп өтеді. Бала құмырсқа оның өн бойынан есіп өткен ыстық лепті сезеді. «Жүгіргендіктен денесі қызған болар» деп  ойлайды ол. Дегенмен, мұның мән-жайын өтіп бара жатқан басқа бір ересек  құмырсқадан сұрағанды жөн көреді.  
– Ол жылу тасып жүр, – деп түсіндірді ересек құмырсқа.
 – Күн көзіне әбден қыздырынып, содан соң бойына сіңген  күн қызуын жүгіріп илеуге жеткізеді. Осылайша, оның  дене қызуы төңірекке тарап, илеу ішін жылытады.  Бала құмырсқа оны тыңдап алып, әрі қарай  жү гіре жөнеледі. Алайда, ол көп кешікпей,  өзінің адасқанын түсінеді. Содан соң, дәліздегі барлық бөлмелерді ара лай бастайды.  
Бір бөлмеде үйілген дән, екіншіде жұмыртқалар жатыр. Үшінші біреуінде  ұсақ дернәсілдер жиылыпты. Келесі  бөлме де дернәсілдерге толы, бірақ олар мүлде қозғалмайды.
– Бұларға не болған, ұйықтап жатыр ма? – деп сұрайды ол күтуші құмырсқадан.
– Бұлар қуыршаққа айналғалы жатыр, – деп жауап береді күтуші.
– Жақында осы қуыршақтардан өзің сияқты кішкентай құмырсқалар шығады.  Бала құмырсқаның есіне жақында ғана өзінің дүниеге қалай келгені түседі. Құмырсқалардың шығу тегін ол енді жақсы білетін еді. Келесі бір бөлмеге  кіргенде, бала құмырсқаның зәресі ұшып кетеді.  Бұл бөлмеде құмырсқалардың жұмыртқасын жеп, бір қоңыз отыр. Ал күту ші құмырсқалар дым болмағандай соған қарап тұр. Анда-санда қоңыздың  берген әлдеқандай бір тамшыларын рахаттана асап қояды.  
– Көмектесіңдер! – деп айқайлап жіберді бала құмырсқа. – Қарақшы!  Мұның даусын естіген басқа ересек құмырсқалар жан-жақ тан жүгіріп келді.  Бәрінің үрейлі көздері алаяқ қоңызда.  
– Қоңызға, оның берген тамшыларына жоламаңдар! Оны же ген құмырсқаның есі ауып қалады, – деп бұйырды егде құмырс қа.
– Тез жұмыртқаларды алып, мына бөлмеден шығарыңдар!  
– Ал қоңыз ше? Бұл жерден оны қалай шығарамыз?  Осында қалса, жұмыртқаларды жеп қоймай ма? – деді бала  құмырсқа.  – Балақай, қорықпа, одан құтылудың жолын табамыз, – деп жауап берді қария.
– Сен өз бөлмеңе қарай зыт.  Бала құмырсқаның кеткісі келмеді. Бірақ үл кендерді  тыңдау керек. Тәрбиешісінің айтқан ақылдары есіне  түсіп, ол жүгіре жөнелді.  Достары бала құмырсқаны қуана қарсы алды. Бала  құмырсқа өзінің басынан кешкендерін оларға айтып  берді. Бәрі оны қызыға тыңдады. Ал тәрбиеші «илеу ішіне саяхат жасаймыз» деп уәде етті.  Біраздан кейін әлдебір шу шығып, асығыс жүгірген аяқ  дыбыстары естілді. Тәрбиеші сыртқа шығып, тез қайта кірді.

– Балақайлар, сендердің көмектерің керек. Илеуге қауіп төн ді. Үлкен су ағыны келеді. Жұмыртқаларды, дернәсілдер мен қуыршақтарды құтқару қажет. Оларды қауіпсіз жерге алып шығуға тиіспіз. Соңымнан еріңдер!
Бала құмырсқалар бөлмелерінен жүгіріп шықты. Дәлізде асы ғыс сыртқа  қарай бет алған құмырсқалар. Бәрінің көтерген бағалы жүктері – болашақ  бауырлары. Бала құмырсқалар ересектерге қосылып кетті. Бәрі илеу ден  шығып, бір үлкен ағашқа өрмеледі. Жоғарыдан су ағынының илеуді қалай  шайып өткені анық көрінді. Бұл ағашта отырған балақайлардың шексіз  әлемді алғаш көруі еді. Қандай ғажап! Әулетке келген мына зұлматта олар ды онша шошыта алмады. Өйткені олар жалғыз емес, көп – құмырсқалардың нағыз үлкен отбасы. Бәрі бір-біріне көмектеседі, бір-бірінің қамын  ойлайды.  Су қайтты. Илеуге оралған құмырсқалар шаруаларына кі рісті.
Бір айдан сәл астам уақыт өтті. Балақайлар есейді, ашық реңктері қоңырқай тартты. Көп нәрсеге үйренді. Енді, міне, үл кен кәсіп таңдайтын кез  келді.  
– Мен күзетші боламын, – деді біреуі. – Илеудің ұшар басында отырып,  қауіп төнсе, хабар беремін.  
– Ал мен шытырман оқиғаларды жақсы көремін. Сондықтан барлаушы  боламын, – деді екіншісі.  
– Мен дән, дақыл тасимын, әулет үшін қорек жиямын.  
– Ал мен жылу тасимын. Күнге қыздырынғанды жақсы кө ремін.  
– Мен құрылысшы болсам деймін.
– Ал мен илеудің ішіндегі шаруалармен айналысамын.  – Менің сарбаз болғым келеді. Әулетті жаудан қорғаймын.  Жабыла неше түрлі кәсіп таңдап, әркім өз шаруасына кірісті. Олар тәрбиешілерінің «Еңбек – құмырсқаның көркі» деген сөзін естеріне алды.  Сөйтті де, жас құмырсқалар сүйікті істеріне ықыласпен бас қойды.",https://ertegiler.kz/story/jandikterdin-basinan-keshken-okigalary-ertegisi,2025-01-29
"Қазақ халқының ұлттық ертегілері

Ертеде ит пен мысық өте тату болған екен. Екеуін де адам асырап, үйінде ұстапты.
Күндердің бір күнінде бір адамның май сіңген тері дорбаға салып сақтап жүрген алтыны жоғалады. Қанша іздесе де табылмайды. Алтыннан айырылған адамның күйі тайып, жүдеулене бастайды. Тапқан-таянғаны ішіп-жеуге жетпеуге айналады. Мұны көрген ит пен мысық қатты қынжылып, қожасының жоғалған алтынын іздеуге кіріседі. Екеуі ой-қырды аралап, бармаған тауы, баспаған жері қалмайды. Ақыры титықтап, үйлеріне қайтады.
Ит пен мысық ұнжырғасы түсіп, үнсіз келе жатқанда, кенет қожасының май сіңген дорбасының иісі мұрындарын жарып жібере жаздайды. Қуанғаннан ит қыңсылап, мысық мияулап жібереді.
Ит айнала жүгіріп, тіміскілеп, ақыры бір тышқанның інін тырналап қаза бастайды. Мысықтың қуанышы қойнына сыймай, аңдып қарап отыра береді. Ит көп азаптанып, тышқан інінің түбіне жетсе, алтын салынған майлы дорбаны тышқан тығып қойған екен. 
Ит:
— Мынаны көрдің бе? – деп, алтынды мысықтың алдына лақтырып тастайды. Мысық сол кезде иесіне жақсы атанбақ болып, иттен бұрын алтынды ала қашады. Мысық үй-үйдің төбесімен қарғи жүгіріп, иесіне жетеді де алтынды тастай салады. Мұны көріп, қожасы қуанып кетеді. Мысықты бауырына басып, аймалай береді. Сөйтіп тұрғанда, қара терге түсіп, сабалақ-сабалақ болып, арсалаңдап ит те жетеді. Келген бойда қожасының аяғына оралып, қыңсылай еркелейді. Ештеңені түсінбеген ол итін теуіп, жекіріп қуып тастайды. Жәбір көрген ит ызаланып, мысыққа тап береді. Қожасы арашалап, екеуін зорға айырып алады да мысықты үйіне алып кетеді. Сол күннен бастап итті үйіне жолатпайды.
Мінеки, содан бері ит пен мысық бірімен бірі араз болып қалыпты. Мысықтың тышқанға өштесуі де сол күннен басталыпты.",https://ertegiler.kz/story/it-pen-mysyk-nege-araz,2025-01-29
"Қазақ халқының ұлттық ертегілері

Ерте, ерте, ертеде мысық пен тышқан өте тату өтетін дос екен. Олар тапқандарын бөліп жеп, ойнап-күліп жүріпті. Сол кезде адамзат жыл мүшелдерін белгілеу үшін бір жылы хайуанаттарды жинап сайлам жүргізбек болыпты, бұл сайламға бүкіл хайуанаттардың барлығы қатысуы керек екен. Ертең сайлам жүргізіледі деген күні ұйқышыл мысық «Тәңертең ұйықтап қалып сайламнан құр қалмайын» деген ойымен қағылез досы тышқанға:
– Ағайын, ертең сайламға бірлікте барайық. Ұйқының қаттылығын өзің білесің, таңертең мені сөзсіз оятып қой, ертерек барайық, – депті. 
– Қам жеме, мысық аға, мен таң атпай оянғаныммен, сені оятпай қайтіп жалғыз барамын, – депті тышқан. Бірақ ол түніменен ойға батып «Сайламға қатынасатындардың саны көбейіп кетсе, маған жыл тимей қалуы мүмкін» деген байламға келіп ертесі таңертең алаң-елеңде орнынан тұрып, қасындағы мысықты оятпай өзі жалғыз сайламға жетіп барады. Сайлам барысында тышқанның жолы оңынан келіп, он екі жыл мүшелінің біріншісі болып сайланады. Тышқан қайта оралғанда орнынан енді тұрған мысық:
– Сайламға қашан барамыз? – деп сұрайды.
– Әлі ұйықтап түс көріп тұрсың ба?! – дейді. Тышқан мазақтай күліп, –сайлам аяқтағалы қашан, мен сайланып қана қалмастан, біріншілікті қолдан бермедім.
– Мені неге оята салмадың? – дейді мысық ренжіп.
– Ұмытып қалыппын, – дейді тышқан. 
– Ашуланған мысық мұртын едірейтіп:
– Оңбаған, бетсіз! Тұқымыңды құртайын, – деп оқша атылып барып, тышқанды бас салып, қылқындырып өлтіреді де, жеп алады. Бірақ мысық әлгі тышқанды өлтіргенімен, жыл мүшелікке ие бола алмайды. Сөйтіп, күні бүгінге дейін мысық тышқанды көрді болды, бас салып қысып, мылжа-мылжасын шығарып жеп алатын болыпты",https://ertegiler.kz/story/mysyk-nelikten-tyshkan-zheidi,2025-01-29
"Қазақ халқының ұлттық ертегілері

Бұрынғы заманда бір бай бар еді, мал дегенде бір көк биесі бар еді. Бұл көк бие күнде айға қарап желіндеп, күнге қарап құлындайды екен. Бай мен бәйбіше сол бие тапқан құлынды қорек қылушы еді, онан бөтен тауып жейтін еш қорегі жоқ еді. Бір күндері болғаңда, бай мен бәйбіше айтты дейді: «Қартайдық, өлер уақытта Құдай тағала бізге бала бермеді. Еңді біз бала тілейік», – депті. Күндегі әдеті бойынша ерте тұрып қараса, көк бие бір бала туыпты. Мұны көріп бай мен кемпір қуанып, үйіне алып келеді, бұл баланың атын Құлатай батыр қояды. Бір күнде бір жасап, екі күңде екі жасап, Құлатай батыр тез өседі. Далаға киік, құлан аулауға шығады. Күніге қырық еліктен атып алып келеді. Баласы киік, құлан атып келген соң, көк биенің құлынын жемейді, сонан соң жылқы көбейеді, бірнеше мың жылқы болады. Бір күндері болғаңда, Құлатай батыр жылқыдан келе жатса, бір адам келеді. Құлатай батыр сұрады: «Қайдан келе жатқан адамсың?» – деп. Соңда ол адам айтады: «Осы жақта Құлатай батыр бар дегенге соған қосылайын деп келе жатырмын, Құлатай батыр сен болсаң, мен саған аға боламын». Сөйтіп, екеуі қосылып жүре береді. Бір күңдері болғаңда, Құлатайдың алдынан тағы бір адам шығады. Бұл да айтады: «Осы жақта Құлатай деген батыр бар дегенге мен де соған қосылайын деп едім». Құлатай батыр айтады: «Құлатай деген мен». Сонан соң үшеуі қосылып жүре береді. Келе жатса, алдарында бір тігулі үй тұр, үйдің ішіне келсе, адам жоқ. Бұлар киікті алып келіп, әлгі үйдің ішіңде тамақ қылып ішіп жата береді. Бір күңдері болғанда, үлкен ағасын үйге тастап кетеді: «Бізге тамақ қылып даярлап қой», – деп, Құлатай ортаңғы ағасымен аңға кетеді. Олар кеткен соң, ағасы етті асып тұрса, бойы бір қарыс, сақалы қырық тұтам бір адам кіріп келеді, бұған айтады: «Маған ет салып бер!» – дейді. Бұл айтады: «Інілерім бар, ет саған жетпейді». Қолынан ет бермейтұғынын білген соң, бойы бір тұтам адам мұны көтеріп алып, астына басып отырып, еттің бәрін жейді де кетіп қалады. Кешке бұлар келсе ет жоқ, ағасы отыр. Інілері сұрады: «Етің қайда?» Ағасы айтады: «Бойы бір тұтам, сақалы қырық тұтам бір адам келіп, етімді тартып жеп кетті». Ертеңіне ортаншысын тастап кетеді. Бұл етті асып отырғанда, бойы бір тұтам, сақалы қырық тұтам сәлем беріп кіріп келеді. «Маған ет салып бер», – дейді. Бұл айтады: «Саған не себептен беремін? Асқан етімді беретін адамым бар». Бойы бір тұтам мұны да көтеріп ұрып, астына басып отырып, еттің бәрін тартып жейді де атына мініп кетіп қалады. Кешке ағасы мен інісі келеді, бұларға беретін еті жоқ, айтады: «Сендерге асып отырған етімді бойы бір қарыс, сақалы қырық тұтам бір адам келіп жеп кетті». Сонда Кұлатай батыр ашуланады да ертеңіне өзі қалады. Екі ағасы аңға кетеді. Ағалары кеткеннен соң, Құлатай қазанды толтырып ет асып отырғанда, бойы бір тұтам, сақалы қырық тұтам адам кіріп келді де Құлатайдан ет сұрады. Құлатай айтты: «Саған асып отырған ет емес бұл, өзіміздің басқа қонағымыз бар». Сол сөзіне бұл бойы бір тұтам ашулана кетіп, Құлатаймен алыса кетті. Құлатай қолына тиген жерден сақалын ұстап алып көтеріп барып, есіктің алдында бір бәйтерек бар еді, соған апарып сақалынан байлады да қойды. Екі ағасы келіп, сақалынан асып қойған батырды көрді. Бұл бойы бір тұтам, таң атқан соң қараса, сақалын үзіп қашып кетіпті. Үшеуі мұның соңына түсіп, бойы бір тұтамның ізіне түсіп келе жатты, бойы бір тұтам бір қара тасқа келіпті. Сол жерде мұның ізі жоғалды. Қарап тұрса, еш жаққа кеткен із көрінбейді. Құлатай батыр қара тасты аударса, асты терең құдық екен. Құлатай айтты: «Осы құдыққа түскен шығар, мен де түсейін», – деді. Бойы бір тұтамның түсіп шығатын арқаны бар еді, сонымен түспек болды, ағаларына айтты: «Осы арқанды қимылдатқан уақытта сендер тартып алыңдар». Құлатай құдыққа түсіп кетті. Құлатайдың екі ағасы құдықтың басында қалды. Құлатай құдықтың түбіне түсіп қараса, үш ақ үй тігулі тұр, үйге қарай жүрді, келіп ортадағы үйге кірсе, ішінде үш қыз отыр. Бұлардың жанында жаңағы бойы бір тұтам үш қызбен ойнап отыр. Құлатай үйге кірген соң, бойы бір тұтам ашулаңды: «Сен неткен жансың? Менің үйіме сұраусыз кіретұғын?» – деді. Бұл өзі бір ханның баласы екен, үш қарындасымен бір көлдің басына елден бөлек үш ақ үй тігіп жатады екен. Қашаннан бері қарындастарын күйеуге бермей, «аламын» деп келген жан болса, бойы бір тұтам өлтіруші еді. Бұл жолы да сол әдетін қылып «өлтіремін» деп далаға шыққан шағында, Құлатай да бұған қарсы келеді. Сол уақытта Құлатай көтеріп алып жерге ұрып, бойы бір тұтам батырдың басын кеседі. Қазына-мүлкімен үш қарындасын алып, баяғы түскен жеріне келеді. Әуелі үш қызды шығарады, содан өзі шығып келе жатқанда, екі ағасы: «Бұл шыққан соң, қыздардың ең сұлуын өзі алар», – деп, арқанды кесіп жібереді. Құлатай батыр құдықтың түбіне қайтадан түсіп кетеді. Бір үлкен көлдің жағасына келіп түседі. Ешбір жері ауырған жоқ, жан-жағына қараса, бір үлкен терек тұр. Оның басына қараса, үш балапан көрінеді, біреуі жылап отыр, екеуі күліп отыр. Бұл ағаштың түбіне келіп, басына шығып балапаннан сұрады. «Сен екеуің неге күлесің, мынау неге жылайды?». Балапандар айтты: «Анамыз жылда үш бала табатын еді, жылда айдаһар бүгінгі күні жейтін еді, әуелі оны жейтін еді, бұл соған жылайды, бізді мұнан соң жейді. Мұны жегенше, біз екеуіміз жарық дүниені көреміз», – деді. Құлатай: «Сендерді айдаһар қай уақытта келіп жейтін еді?» – деді. Сонда балапандар: «Енді бір сағаттан соң келіп жейді», – дейді. Құлатай балапандардың жанында отырды. Бір сағаттан соң айдаһардың келе жатқанын көрді, алдынан қарсы шықты. Құлатай батыр ақ алмасын қолына алып, қарсы келген айдаһардың басын опыра шабады, басын кесіп алады. Үшеуінің алдына басты бөліп тастайды. Балапандар айдаһардың басын жеп, тойып алады, қуанады. Бір уақытта тасты бұршақтай жаудырып, тауды қаңбақтай аударып, жаңбырлатып, қар жаудырып, балапандардың анасы: «Балаларымды айдаһар жеп қойды ғой!» – деп келе жатты. Үш баласын көрді, күн ашылып кетті . Шешесінің келе жатқанын көріп, үш балапан Құлатайды жасыра қойды. Шешесі бұл үшеуінен сұрады: «Сендерді айдаһарға бермей кім тірі алып қалды?» Балапандар айтады: «Жұтып қоймасаң, саған айтамыз»; Шешесі айтты: «Көрсетіңдер, жұтпаймын». Балапандар қанатын ашып көрсетіп еді, Құлатайды жұтты да қойды. Үш балапан жылады: «Бізді өлімнен айырған адамды жұтпа», – деп, үшеуі шешесінің тамағын қысады. Анасы Құлатайды жерге тастай берді. «Мен сендермен бірдей етейін деп жұтып едім», – деп жерге түсірді. Құлатайға: «Менің балаларымды өлімнен алып қалған екенсің, сен енді тілегіңді айт», – деді. Құлатай айтты: «Мені жарық дүниеге шығарып тастасаң болды. Онан басқа сізден тілейтін тілегім жоқ». Дәу қарақұс: «Жарайды! Жүргенше, сегіз жүз торғай атып ал, сегіз мес су ал, мен сені қалаған жеріңе шығарып тастайын», – деді. Құлатай жүргенше сегіз жүз торғайды, сегіз мес суды даярлады. Ертеңіне күн шыққан соң, дәу қарақұс айтты: «Кел, арқама мін!». Құлатай батыр торғайларды, мес суды алып келіп, арқасына мініп, дәу қара құс көтеріп алып ұша жөнелді. Түс мезгілі болғанда, қарақұс оң жағына мойнын бұрды, сонда Құлатай төрт жүз торғайды аузына тастады, сол жағына бұрылғанда, төрт мес суды тастады. Күн түс қайтып, бесін болған уақытта, мойнын оң жағына бұрып қарады, Құлатай қалған төрт жүз торғайды қарақұс аузына тастады, мойнын сол жағына бұрғанда, төрт мес суды тастады. Күн батпай-ақ құдықтан жердің бетіне шығарды. Содан соң қарақұс «енді риза бол» деп, құдыққа түсіп кетті. Енді Құлатай жаяу жүріп келе жатыр. Бір күндері болғанда, бір ас беріп жатқан ауылға келді. «Бұл кімнің ауылы?» – деп сұраса, өзін құдыққа тастап кеткен ағаларының ауылы екен. «Енді Құлатай өлді», – деп асын беріп, қыздарды қатын қылып аламын деп жатқан ағалары екен. Мұның үстіне Құлатай батыр келді. Ағалары Құлатай батырдың аман-есен келгеніне таң қалып, оңаша отау тігіп, қылған қателіктері үшін кешірім сұрады, інісінің аяғына жығылды. Ағалары қатесін мойнына алған соң, інісі кешірім етеді. Ақырында үшеуі татуласып, бай болып, мұратына жетеді.",https://ertegiler.kz/story/qulatai-batur,2025-01-29
"Ertegiler.kz

Бір ауылда батыр Болат есімді бала өмір сүріпті. Болат футболды ерекше жақсы көріпті, оның арманы – әлемнің ең мықты ойыншысы болу екен. Бір күні ол ауыл шетінде ескі күмбезге тап болыпты. Күмбездің ішінде жарқыраған сиқырлы доп жатыр екен. Сол допты ұстаған сәтте, доп былай дейді:– Егер сен шын жүректен футбол ойнасаң, саған көмектесемін. Бірақ жеңіске жету үшін, тек күш емес, ақыл да керек.
Сол күннен бастап Болат сиқырлы доппен жаттыға бастайды. Ол тек қана допты емес, команданы басқару, тактика жасау секілді ақылды қолдануды үйренеді. Уақыт өте келе Болат әлем чемпионатына қатысып, өз командасын жеңіске жеткізеді.
Болаттың арқасында ауылда футбол сүйер балалар көбейіп, олар батырдың жолын қуып, үлкен жетістіктерге жете бастайды.",https://ertegiler.kz/story/batyr-bolat-and-football,2025-01-29
"Орыс халық ертегілері

Ертеде бір қарт болыпты. Оның үш ұлы бар екен: екеуі ақылды, ал үшіншісі — ақымақ Емеля.
Ағайындары жұмыс істеп жатқанда, Емеля күні бойы пештің үстінде жатып, ештеңе істегісі келмейді.
Бір күні ағайындары базарға кетіп қалады, ал келіндері Емеляға:
— Емеля, суға баршы, — дейді.
Ал ол пештің үстінде жатып:
— Қаламаймын…
— Бар, Емеля, әйтпесе ағайындарың базардан, саған тәттілер алып келмейді.
— Жарайды, — дейді Емеля.
Емеля пештен түсіп, киініп, шелек пен балта алып, өзенге барады. Мұзды жарып, шелекке су толтырады. Сол кезде ойнақ салып жүрген шортанды көреді. Қолына шортанды ұстап алып:
— Міне, балық сорпасы қандай дәмді болады! — дейді.
Кенеттен шортан адамша сөйлеп:
— Емеля, мені суға жібер, мен саған көмектесемін, — дейді.
Ал Емеля күліп:
— Маған қалай көмектесесің?.. Жоқ, сені үйге алып барамын да, келіндеріме балық сорпасын істетемін. Сорпа өте дәмді болады.
Шортан тағы да жалбарынып:
— Емеля, Емеля, мені суға жібер, мен саған қалағаныңды орындаймын.
— Жарайды, алдымен мені алдамайтыныңды дәлелде, сосын жіберемін, — дейді Емеля.
Шортан:
— Емеля, Емеля, қазір не қалайтыныңды айтшы? — деп сұрайды.
— Шелектер өздері үйге барып, суды төгіп келсе екен, — дейді Емеля.
Шортан:
— Менің сөзімді есіңе сақта: не қаласаң, «Шортанның әмірімен, менің қалауыммен» деп айт, — дейді.
Емеля:
— Шортанның әмірімен, менің қалауыммен — шелектер, өздерің үйге барыңдар, — дейді.
Осыны айтып болғаны сол екен, шелектер өздері тауық сияқты жүгіріп кетеді. Емеля шортанды суға жібереді де, шелектердің артынан кетеді. Шелектер ауыл бойымен жүріп барады, адамдар таңғалып, Емеля күлімсіреп артынан барады.
Шелектер үйге кіріп, өздері орынға тұра қалады, ал Емеля болса пешке қайта жатып алады.
Кішкене уақыт өте, келіндер:
— Емеля, неге жатсың тағыда? Барып отын шауып кел, — дейді.
— Істегім келмейді…
— Егер отын шаппасаң, ағайындарың базардан, саған тәттілер алып келмейді.
Емеля пештен түскісі келмей, шортанды есіне алып, сыбырлап:
— Шортанның әмірімен, менің қалауыммен — балта, бар, отын шап, ал отындар өздерің үйге кіріп, пешке кіріңдер, — дейді.
Балта жерге түсіп, сыртқа шығып, отын шаба бастайды, ал отындар өздері үйге кіріп, пешке кіре қалады.
Көп өтпей келіндер тағы да:
— Емеля, отын жоқ. Орманға барып, тағы отын әкел, — дейді.
Ол:
— Сендер неге бармайсыңдар? — дейді.
— Қалай біз барамыз? Біз әйелміз ғой, — дейді келіндері.
— Менің барғым келмейді…
— Сен бармасаң, сыйлықтан құр қаласың.
Амалы жоқ, Емеля пештен түсіп, киініп, жіп пен балта алып, аулаға шығып, шананың үстіне отырады:
— Қыздар, қақпаны ашыңдар! — дейді.
Келіндері:
— Сен ақымақсың, шанаға отырып алыпсың, ал жылқы қайда?!, — дейді.
— Маған жылқының қажеті жоқ.
Келіндері қақпаны ашады, ал Емеля сыбырлап:
— Шортанның әмірімен, менің қалауыммен — шана, орманға жүріңдер, — дейді.
Шана өзі қақпадан шығып, жылқыдай жылдамдықпен орманға барады.
Орманға бара жатып, қала арқылы өтеді, сол кезде көп халықты басып кетеді. Халық айқайлап: «Ұстаңдар оны!» дейді. Бірақ Емеля шананы айдай береді. Орманға келгенде:
— Шортанның әмірімен, менің қалауыммен — балта, құрғақ отын шап, ал отындар өздерің шанаға түсіп, байлана беріңдер, — дейді.
Балта құрғақ отынды шапқанда, отындар өздері шанаға түсе қалады. Емеля балтаға өзіне таяқша жасауды бұйырады — сонда таяқша өте мықты болады. Шанаға отырады:
— Шортанның әмірімен, менің қалауыммен — шана, үйге жүріңдер, — дейді.
Шана үйге жылдам келеді. Қайтадан қала арқылы өтеді, сол жерде көп адамды басып өткен жерінде, олар оны күтіп отыр. Емеляны ұстап, шанадан тартып алады, оны ұрып, жаман сөздер айтады. Емеля жағдайдың нашар екенін көріп, сыбырлап:
— Шортанның әмірімен, менің қалауыммен — таяқша, олардың қабырғаларын сындыр, — дейді.
Таяқша шығып, оларды ұрып бастайды. Адамдар қашып кетеді, ал Емеля үйіне келіп, пешке жатып алады.
Көп өтпей патша Емеляның қылықтарын естіп, оны сарайға әкелуге офицер жібереді.
Офицер Емеляның ауылына келеді, оның үйіне кіріп:
— Сен ақымақ Емелясың ба? — деп сұрайды.
Ол пештен:
— Саған не керек болды? — деп жауап береді.
— Тез киін, мен сені патшаға апарамын.
— Мен барғым келмейді…
Офицер ашуланып, оны бетінен ұрады. Емеля сыбырлап:
— Шортанның әмірімен, менің қалауыммен — таяқша, оның қабырғаларын сындыр, — дейді.
Таяқша шығып, офицерді ұрып бастайды, ол әрең қашып кетеді. Патша офицердің Емелядан таяқты жегенін естіп, ең үлкен министріне:
— Емеляны тірі не өлі алып кел, әйтпесе басыңды кесіп аламын, — дейді.
Министр базардан мейіз, қара өрік, пряниктер сатып алып, ауылға келеді, үйге кіріп, келіндерден Емеляның не ұнататынын сұрайды.
— Біздің Емеля сыпайы сұрағанды және қызыл кафтанды жақсы көреді, — дейді келіндері.
Министр Емеляға мейіз, қара өрік, пряниктер беріп:
— Емеля, неге пеште жатырсың? Кеттік Патшаға барайық, — дейді.
— Маған осы жерде де жақсы…
— Емеля, патша саған жақсы тамақ береді, — дейді.
— Бармаймын!…
— Емеля, патша саған қызыл кафтан, бас киім және етік береді.
Емеля ойланып:
— Жақсы, сен алда жүр, мен артынан барамын, — дейді.
Министр кетіп, Емеля тағы да жатып, сыбырлап:
— Шортанның әмірімен, менің қалауыммен — пеш, патшаға бар, — дейді.
Сонда үйдің бұрыштары сықырлап, төбесі шайқалып, қабырға құлап, пеш өзі жолға шығып, патшаға қарай барады.
Патша терезеден қарап:
— Бұл қандай ғажап?
Министр оған:
— Бұл Емеля пешпен келе жатыр, — дейді.
Патша қақпаға шығып:
— Емеля, сен көп халықты басып кетіпсің, — дейді.
— Неге олар шананың жолында жүр?
Сол кезде патшаның қызы — Марья-патша қызы терезеден қарап тұр екен. Емеля оны көріп, сыбырлап:
— Шортанның әмірімен, менің қалауыммен — патшаның қызы мені жақсы көріп қалсын… — деп айтты.
— Пеш, үйге бар, — дейді Емеля.
Пеш бұрылып, үйге қайтады, үйге кіріп, қайтадан орнына тұрады. Емеля тағы да жатып алады.
Патша сарайында дауыл болып жатыр. Марья-патшаның қызы Емеляны ойлап, Емелясыз өмір сүре алмаймын деп, әкесінен Емелямен үйленуін сұрайды. Патша тағы да үлкен министрін шақырып:
— Емеляны тірі не өлі алып кел, әйтпесе басыңды кесіп аламын, — дейді.
Министр тәтті шараптар мен түрлі тағамдар сатып алып, ауылға келіп, үйге кіріп, Емеляға тәттілер беріп бастайды.
Емеля мас болып, ұйықтап қалады. Министр оны арбаға салып, патшаға алып кетеді.
Патша Емеля мен Марья-царевнаны үлкен темір сақиналары бар бөшкеге салуды бұйырады. Бөшкені қаптап, теңізге тастайды. Ұзақ уақыттан кейін Емеля оянып, қараңғы, тар кеңістік екенін түсінеді:
— Мен қайдамын?
— Емеля, бізді бөшкеге қаптап, теңізге тастады, — дейді Марья-царевна.
Емеля:
— Шортанның әмірімен, менің қалауыммен — дауылды желдер, бөшкені құрғақ жерге, алтын құмға шығар, — дейді.
Дауылды желдер соғып, теңізде толқындар пайда болып, бөшкені құрғақ жерге шығарады. Емеля мен Марья-царевна одан шығады.
— Емеля, біз қайда өмір сүреміз? Бір үй салшы, — дейді Марья-царевна.
— Мен ещтене істегім келмейді…
Ол тағы да жалбарынып сұрағанда, Емеля:
— Шортанның әмірімен, менің қалауыммен — алтын шатырлы тас сарай салынсын, — дейді.
Айтып болғаны сол екен, алтын шатырлы тас сарай пайда болады. Айналасында жасыл бақ: гүлдер гүлдеп, құстар ән салады. Марья-царевна мен Емеля сарайға кіріп, терезе алдында отырады.
— Емеля, сен әдемі жігіт бола алмайсың ба? — деп сұрайды Марья-царевна.
Емеля ойланып:
— Шортанның әмірімен, менің қалауыммен — әдемі жігіт болайын, — дейді.
Емеля керемет сүйкімді жігітке айналады.
Сол уақытта патша аңға шығып, сарайды көріп:
— Менің жерімде рұқсатсыз кім сарай салды? — дейді.
Патша адам жіберіп, «Кімдер?» салғанын біліп келуге бұйрық береді. Емеля оларға:
— Патшаны қонаққа шақырыңдар, мен өзім оған айтамын, кім екенімді, — дейді.
Патша қонаққа келеді. Емеля оны қарсы алып, сарайға кіргізеді, дастарханға отырғызады. Олар әр-түрлі тамақ ішіп, Патшаны сыйлайды. Патша тамақ ішіп, таң қалып:
— Сен кімсің, қайдан келген жігітсің? — деп сұрайды.
— Ақымақ Емеляны есіңе ал: пешпен келгенде, сен мені қызыңмен бөшкеге салып, теңізге тастадың. Мен сол Емелямын. Қаласам, сенің патшалығыңды өртеп, жойып жіберемін. Патша қатты қорқып, кешірім сұрайды:
— Қызыма үйлен, Емеля, менің патшалығымды ал, бірақ мені өлтірме!
Содан соң, Патша үлкен той өткізеді. Емеля Марья-царевнамен үйленіп, патшалықты басқарады. Осылай ертегі аяқталады, оны тыңдағандар — нағыз жігіттер (молодцы)!",https://ertegiler.kz/story/emelya-durachek-po-shuchiemu-veleniu,2025-01-29
"Қазақ халқының ұлттық ертегілері

Күндердің бір күні Жылан жер жүзіндегі жанды мен жансыздарға мынадай арыз айтады:
— Мені Тәңірім сендердің бәріңнен кем жаратыпты. Аяқ-қолым жоқ. Басымды көтере алмай, жер бауырлап қалдым. Не жеп, не қоярымды да білмеймін. Сендердің бәрің бір бүтін тілдісіңдер, ал мен айыр тілдімін. Ойлап отырсам, жанды мен жансыздың ішіндегі сорлысы мен екенмін. Маған ешқайсыңның жәрдем еткілерің келмейді. «Сен қасіретті көп тарттың, ондайлар әрдайым әділ келеді, сен барлығымызға патша да бола аласың» деп, сөзбен болса да жұбатып кетпейсіңдер, – деп, ол екі көзінен қанды жасын сорғалатып, ағыл-тегіл жылайды. Жанды-жансыздың барлығы жыланға аяныш білдіріп, өкпесін орынды көреді, «қарасың деп шықпайтын, қара қылды қақ жарған, ақ жүрек ақылшымыз болар» десіп, өздеріне патша етіп сайлайды. Жыл артынан жыл, күн артынан күн өтіп жатады.
Күндердің күнінде Жыланекең: «Бүкіл әлемге патша болып, барлық билікті өз қолыма алсам, бұдан да жақсы тұрар едім. Көзіме көрінген тамақты ішпей, дүниедегі жандылардың ең тәтті қандысын жер едім», – деп қиялдайды. Қан дәмін айыра алатындарды шақыртады. Қос қанатын делдитіп, аяқтарын шілтитіп, қуарып Шіркей, тұмсығын едірейтіп Маса, патшаның көңілін табам деушілердің бәрі келеді. Патша осылардың ішінен Шіркей мен Масаға:

— Жер жүзін аралап, өсімдіктердің дәмін татып, жанды-жансыздың қанын сорып қайтыңдар, тек бұлар ғана емес, қаттыдан тастың, жұмсақтан топырақтың да дәмін алыңдар. Дүниедегі ең тәтті зат бұдан былай менің тамағым болатындай етіңдер, – деп, уақыт кесіп, бүкіл әлемді шарлатып жібереді. Күн артынан күн өтіп, патшаның кесіп берген мезгілі де жетеді. Шіркей әлсіздігінен жел болса, шөптің түбіне қашып тығылып, тымықта ыңылдап ән салғансып жүріп, кешігіп қалады. Ал Маса өсімдік пен жандылардың ең тәттісін біліп алып, патшасына қарай әуелей ұшып, әндетіп келе жатқанда, Қарлығаш кез болады. 
— Иә, Маса досым, патшамызға ең тәтті тамақ іздеп кетті деп естіп едік, таптың ба? Маса Қарлығашты менсінбей, сұрағына жауап қатпай, зулай жөнеледі.
— Ә, ә, түсіндім, түсіндім! Жолың болып, іздегеніңді тапқан екенсің, достым... Азаматсың өзің! Сенің ептілігіңді, еш нәрседен тайынбайтын бір беттілігіңді білгемін. Осы қасиетіңді енді барлық қанаттыларға айта жүретін боламыз, – деп, Қарлығаш Масадан сыр тарта, мадақтай сөйлейді. Бұл мақтауға Масаның есі шыға мастанып: 

— Патшамыздың тамағына кімді тапқанымды білесің бе?
 — Е, Маса досым, мен не білуші едім? Сізден денемнің үлкендігі болмаса, ақылым аз емес пе?! Сіз патшаның ақылшысысыз. Кәне, төрем, айтыңызшы, ардақты патшамыздың тамағына кімді таптыңыз? Маса еліре түсіп:
— Дүниеде патшамызға лайықты ең тәтті тамақ адам қаны екен. «Һм... Адам сияқты ақылды да айлалы жан домаланған сілімтік жарымжанға жем болып қала ма» деп, қарлығаш бір амал ойлайды. 
— Менің ақылымның қысқалығы осы емес пе, Маса төрем! Адамның қаны тәтті дегеніңізге сенер-сенбесімді білмей келем. «Дүниеде тәтті қанды тауып, дәмін татқанның тіліне алтын мөр түсіп қалады» деп, шешем көп айтушы еді. Кәне, тіліңізді шығарып, мөріңізді көрсетіңізші! Алтын мөрге көз салғанның өзі біз үшін үлкен бір медеу ғой. Бұл мақтауға елірген ессіз Маса: 
— Көрсең, көре ғой, байғұс! – деп, тілін ұсынады. Қарлығаш шап беріп, Масаның тілін жұлып алғанда, ол сөйлей алмай, ыз-ыз етіп, патшасы Жыланға қарай ұша жөнеледі. «Қош, тілің жұлынды. Аузыңа құм құйылды. Адамның қанының тәттілігін енді қалай түсіндірер екенсің?» деген оймен Қарлығаш артынан ұшады. Маса бірдемелерді айтқысы келіп, ыз-ыз етіп зар қағады. Бірақ еш нәрсені түсіндіре алмайды Жыланға. 
— Мұның тілі аузынан түсіп қалған ба, немесе жынданған ба? Мынаның не деп тұрғанын түсінгендерің бар ма? – деп, Жылан тұрғандарға қарайды. 
— Өте түсінікті, патшам! – дейді Қарлығаш сонда.
 — Түн көрмей кетейін, бірдеңе ұқсам, кәне, түсінсең айтшы, не деп тұр?
— Ызыңдап ұшып жүріп, бүкіл әлемді араладым. Бірақ неше түрлі өсімдікті өзі өсіріп шығарған топырақтан басқа еш нәрсені таппадым, - дейді патшам! Тілі сөйлеуге жарамаса да құлағы сау Маса мұны естігенде, жаны шығып кете жаздайды. Ол ызыңдап кеп, Қарлығашқа екі-үш рет тиіседі де Жыланның алдына барып жылап жібереді.

— Ә, ә, мұның тіліне бір пәле қылған сен екенсің ғой, – деп, Жылан Қарлығашқа атылып кеп кетеді. Қарлығаш ұша жөнеледі. Жылан ұша жөнелген Қарлығаштың құйрығын ғана тістеп қалады. Жылан содан былай топырақ жалап, ал Маса ызылдап қалады. Адам жыланды көрсе өлтіріп, басын езетін болады. Қарлығаш жыланнан қорқып, адамды дос тұтып, үйдің төбесіне ұя салады, бірақ оның құйрығы кем, екі айырық, болып қалады.",https://ertegiler.kz/story/Qarlyqashtyn-quyrugu-nege-aiyr,2025-01-29
"Басқа

Ертеде түлкі мен өмір сүріпті. Олар күнде балық аулапты.   
Бір күні оларға бір қыз келді.   
 – Сәлеметсізбе! Cіздер не істеп жатырсыздар?   
– Кет, қыз, сенің шашың ода-дода, балықты қорқытасың, – деді түлкі.   
– Жоқ, бұл қыз ода-дода емес, ол бұйра, – деді аю.   
Бір уақытта жел тұрды, қар жауды. Қыз жаурады. Аю өз тонын қызға берді.   
Қыз үйіне қайтып келді.   
 – Сен тонды қайдан алдың? – деді анасы.   
– Аю маған берді.   
– Аю жақсы екен, оны қонаққа шақыр, – деді анасы.   
Аю қызға қонаққа барады. Аю және қыз шай iшті, балық жеді.   
Сосын қыз аюға үлкен балықтарды берді.   
 – Балықтарды балаларыңызға апарыңыз, – деді қыз.   
– Рахмет! – дедi аю.   
Жолда аюдың алдынан түлкі шықты.   
– Аю, сен балықтарды қайдан алдың?   
– Бұйра қыз берді, – деді аю.   
 Түлкі қызға келді.   
 – Бұйра қыз, маған балық берші. Менің де балық жегім келеді, – деді түлкі.   
 Қыз ешнәрсе айтпады, есікті ашпады.   
 -«Аю өте қу. Бұйра қызды мақтап, балық алды», – деп ойлады түлкі.   
 Ал аю қу емес, ол мейірімді болған екен.",https://ertegiler.kz/story/kishkentai-buira-shashty-kuz,2025-01-29
"Қазақ халқының ұлттық ертегілері

Шалдың кенже баласы қолына таяқ ұстап, белін белбеумен қыстап, күн-түн жүріп, айлар-жылдар жүріп, бір заңғар тауға келеді.
Нардай шөккен заңғар тау алдын бөгейді. Таудың басы бұлттан асқан екен. Басына шыға алмас, мұндай тау кездескенге Алдар қайғыланады.
— Ебін тауып адамды да, Алланы да, жыншайтанды да алдауға кетіп бара жатырмын. Сондай таудай талапты арқалап келе жатқанда, бұл тау маған бұйым бола ма? Қалай да болса осы таудың басына шығып, асамын, - дейді. Қона жатып, қыстап жатып, таудың тасын қажап, саты жасайды. Өлдім-талдым дегенде, дымым құрыды дегенде, күндерде бір күн азар деп таудың басына шығады. Басына шығады да, талып құлайды. Бір уақыттарда есін жиып, көзін ашса, бір байғыз құс шоқиып, жатқан кісіні тас деп біліп кеудесіне қонып отыр екен. Шап беріп ұстай алады. Аяғына жіп байлап, қолына қондырып алады. 
— Жарар дейді, керекке, 
— Әуелгі байғыз олжа ғой. 
— Жарамаса керекке,
— Жіберермін қолда ғой,— деп жүре береді. Жүріп келе жатса, таудың арғы етегінде жұмыртқадан да ақ бір үй түр.
Таң-тамаша жайлары,
Ойлы-қырлы сайлары.
Тас бастаулы маңайы,
Гүлденіпті баурайы.
Алдар таң-тамаша қалады.
«Не де болса осы үйге барайын», - деп, таудан түседі. «Достың үйі ме, дұшпанның үйі ме, адамның үйі ме, диюдің үйі ме? Әуелі байқайын», - деп ептеп келіп, үйдің жабығынан сығалайды. Сығаласа: Бір жігіт пен бір әйел, Сүйіседі жақындап. Күліседі сақылдап, Текешіктей бақылдап. «Қызық та, той да, кәсіп те мұнда екен», - деп, Алдар ойланып тұрып-тұрып, «әптышау» деп қатты бір түшкіреді. Жігіт пен келіншек шошып кетеді. Келіншек жігітті төр алдындағы тұрған сары сандыққа жатқызып, екі бұрап кілттеп қояды. Алдекең мән-жайды біле қояды.
—Ассалаумағалейкүм!- деп, Алдекең жылт етіп кіреді де, сырын ішіне түйіп, үндеместен отыра береді. «Қайдан келдің, пері» дегендей келіншек қабағын түйіп жақтырмайды. Алдар ішінен: «Үндемесең үндеме, келіншек, сенің де, сары сандық, сенің де сазайыңды беремін», - деп күлімдеп отыра береді. Біраз отырғансын келіншек, күлімдеп отырған Алдарға бір қарап:
— Неге күлімдеп отырсың?— дейді.
— Ана сабадағы қымызды көріп, күлімдеп отырғаным ғой, - дейді Алдар.
— Көрсең іш, - дейді келіншек. «Іштің» хабары келгесін Алдекең қарай ма, қара сабаның басына мінеді. Тойғанша қымыз ішеді. Сабаның қасында тураулы тұрған пісірулі сары қазыны да бірге аттандырады. Қазы мен қымызға тойып алып, төр алдына барып жантая кетеді. Алдардың күлімдеуінен қорқып: «Бірдеңені біліп қойды ма», - деп қипаң қағып отырған келіншек, жібек кілемнің үстіне сұлаған Алдарға ештеңе айта алмайды. Алдекең қазыны жегенге, қымызды ішкенге, төрге аунағанға місе тұтпай, келіншекпен қалжыңдасуға кіріседі. Қалжыңдасып отырып, бұл бір сасық байдың үйі екенін, байдың баласы жоқ екенін, келіншек қырық бірінші қатыны екенін біліп алады. Сондықтан жатқан жігіттің келіншекпен жақын екенін де сезеді.
«Сиырларын өк-өк деп,
Түйелерін шөк-шөк деп,
Жылқыларын құраулап,
Ешкі мен қойды құрайлап...»
Кешке таман бай келді, келеді де төрде жатқан Алдарды көріп:
— Торғайын құшақтап төрімде жатқан бұл қай құдайың! - деп ақырады.
— Ол мен құдайың! - дейді Алдар.
— Сенің құдайың қай құдай?
— Мен құдайың - балгер құдай. Мынауым - көріп кел, біліп кел, байғыз құдай. Байдың өмір бойы тілегені бір бала екен. Бала таптырам деп алмаған қатыны, қаратпаған бақсысы жоқ екен. «Балгермін» дегенге райдан қайтып қалады. «Құдай шипа берсе...» - деген ойына келеді.
—Кім болсаң да, бір қу боларсың, - дейді де, ала көзімен бір қарап, қазан жаққа барып орнына отыра кетеді.
Ас ішіп біраз отырғаннан кейін бай мәнжайын айтады:
— Төрт түлігім сай бай едім, мал дегенің есепсіз болып еді. Бірақ соның бәрі бір балаға тұрмады.
Алладан бала тілеп, қырық қатын алдым. Қырқынан да пайда болмады. Ақырында мал-мүлкімді төгіп, осы қатынды алдым. Бірақ одан да іштеме болмай отыр. Жасым да жетіп қалды. Сонда да Алладан үмітім бар. Балгермін дейсің. Байғызым көріп кел дейсің. Көріп не айтар екен? Балыңды аша көр, жаным, - дейді.
 — Жарайды, - деп, Алдар бал ашуға, бақсы болып ойнауға кіріседі. Жынын шақырып, «ақ сөйле» деп, құсына ақырып, сарнайды:
— Мынау нағыз балгер екен, - деп бай қуана түседі. Алдар сарнап жүріп, баяғы жігіт бар сандықты айналдыра береді.
— Япырым-ай, байым қалай-ды? Қиын екен бұл өзі Көріп едім талайды, - деп сандықты ұрады, құлағын салып тыңдайды, шертіп қарайды.
 — Е, байым, іс жаман екен, - дей береді. Ақырында ашқан балын айтады.
— Сары сандық ішінде, Қара пәле жатыпты. Жібек көрпе ұстінде, Қызық іске батыпты... Қылмайды екен қарекет, Ішеді екен, жейді екен. Арғы затын сұрасаң Екі аяқты дию дейді екен.
— Осы қара пәле әйеліңе бала бітірмейді екен. Осы пәлені көшірмесе болмайды екен, - дейді. Бай мұнысына нана қоймайды. «Алдапсулап мал тапқысы келіп жүрген бір қу болды ғой». Сонда да: «Бақыр-мақыр берермін, Көп сұраса көрермін.
 
Көшірсе, көшіре қойсыншы», - деп, ішінен ойлайды да:
- Жарайды, көшіре ғой,- дейді.
 — Мұны көшіру үшін ыстық су керек,- деп Алдар су қайнаттырады. Бақсы ойнап жатыр дегенге: «Мұндайдың талайын көргенбіз»,- деп, мысқыл етіп, келіншек те сырттан үйге кіріп тұрады. Келіншек тұр күлтілдеп, Күлім-күлім жасарып. Жігіт жатыр селкілдеп, Қайда барсын қаша алып. Келіншек тұр қуанып, «Дию» деген жөнінен: Жігіт жатыр қуарып, «Дию» деген жөнінен. Алдар үй ішін айналып жүріп, келіншектің шашбауындағы кілтін кесіп алады. Сүйтеді де бір бақыраш суды қолына алып, сары сандыққа жүгіріп барып, аузын ашып:
— Көш, пері, көш! - деп, ыстық суды жігіттің басына құя салады.
 Атып кетті бір адам,
Бір адымы он қадам...
Пәле кетті үйінен,
Асқан сүлу жігіт боп,
Түсі кетті келіннің,
Көңілі суық мұздақ боп.
 Сиқыры құрсын масқара!
Өле алмайды ұяттан,
 Бар ма лажы, жоқ шара,
Әбден болды жүзі қара
Сонымен басы күйіп жігіт кетті. 
Іші күйіп келіншек кетті. Жүрегі ұшып, талып бай жатыр. Күлкісін жия алмай Алдар жатыр. Біраздан кейін бай есін жиып, орнынан тұрады.
— Мың рақмет, шырағым, бәлені үйімнен қудың. Әйтпесе өлген екенбіз. Енді Алладан үмітім күшейді... Әрі садақа болсын, әрі еңбегің болсын. Аю ат дейтін атым бар. Соны ал. Сонымен бірге, ол пәленің қайтып келмесін кім біліпті. Осы балгер құсыңды маған сат. Бағасын айт, - дейді.
— Өмірлік жолдасым еді, менің күнім қараң еді. Байғызымды сатпаймын, - деп, Алдар біраз шалқаяды. Бай жалынып болмайды. Ақырында:
 — Сіз үшін ғана, әйтпесе құсымның көзін қиман, - деп сатпақ болады.
— Бір өтірігі жоқ, осы құсымды мен иесінен қырық жылқыға сатып алғанымда, иесі екі күн өкінген. Мен де өкінермін, елу жылқы беріңіз, - дейді.
— Мұның көп. Жылқының құны да аз емес қой. Амал жоқ, сол берген жылқыңды мен де берейін, - дейді бай. 
— Жоқ, болмайды. Оллаһи тегін, қырыққа берсем, өмірімде есімнен кетпейді, - деп, Алдар көнбейді.
— Оллаһи бағасы, - деп, бай көнбейді. Екі қу бірін-бірі тездікпен жеңіскен бе! Азайтып айтқанда бір жұма, көбейтіп айтқанда, бір жыл екеуі саудаласып, алақан ұрумен болады. Ақырында Алдардың қулығы асып, елу жылқы алып, байғызын сатып: «Қаңғып қалды, бұл басым, Еш болмаса құсыма, Қош айтысып жылайын, Жыламай не амал қылайын», - деп бір жұма құсымен қоштасқан боп тағы жатып, қазы-қарта жеп, қымыз ішіп тойынып алып, жөніне кетіпті.",https://ertegiler.kz/story/aldardyn-elu-at-aluyi,2025-01-29
"Қазақ халқының ұлттық ертегілері

Баяғы заманда бір түлкі, бір тасбақа және бір кене – үшеуі жолдас болып келе жатса, бір жерде бір уыс тары жатыр екен.
Үшеуі ойласып:
— Мұны тұқым қылып, жерге егіп, көбейтіп, бөліп алайық ,– дейді.
Түлкі бір жарды көріп:
— Мен осы жарды сүйеп тұрайын, болмаса құлап кетер, – деп, көлеңкені саялап, жатып алады.
Тасбақа байғұс жер тырналап, кене сорлы тарыны жиып, егіп, әлекке түседі. Сөйтіп, көп бейнет шегіп, піскен соң, ол тарыны орып алады. Бастырғанда, бір аяқ тары болады. Біреуі барып, түлкіні шақырып келеді. Түлкі келе сала:
— Бұл тарыны үшеуімізге бөлуге болмайды. Үшке бөлгесін, бұл әрқайсымызға қаншадан тиеді дейсің. Онан да үшеуіміз жарысып, қай озғанымыз алайық, – дейді.
— Мақұл! – деп, үшеуі бір жерге келіп, қатарласып тұрады.
Түлкі:
— Ал, кеттік! – деп, жөней бергенде, кене түлкінің башпайына жабысып, бірге кетеді. Түлкі өліп-өшіп, барынша жүгіріп келіп, қырманға отыра бергенде, кене:
— Ай, сорлы, мені басып өлтіресің бе? – дейді.
— Ой, сен қашан келдің? – дейді түлкі.
— Сен бағана «Ал, кеттік!» дегенде-ақ мен келіп қалғамын! – дейді кене.
Екеуі дауласып жатқанда, аузы-мұрны қан-қан болып, тасбақа келеді. Келе сала:
— Ойбай, түлкі, мен бір бәле көріп келдім! Жаңа сендердің артыңнан екі қарагер аты бар, қара бүркіті бар және екі тазысы бар екі адам келіп, жаңағы қасыңдағы түлкі жолдасыңды тауып бер деп, менің аузы-мұрнымды қан қылды. Сонда да айтқаным жоқ, осы жаққа қарай келе жатыр, – дейді.
Түлкі:
— Айналайындар-ай, мені айта көрмеңдер! Мына тарыны екеуің тең бөліп ал, мен сендерге риза болайын. Олар келсе: «Білмейміз, қайда кеткенін» деңдер, – деп, тұра жөнеліпті.
Сөйтіп, тарыны тасбақа мен кене бөліп алыпты.",https://ertegiler.kz/story/tulki-tasbaka-zhane-kene,2025-01-29
"Шарль Перро

Баяғыда шал мен кемпір болыпты. Олардың балалары жоқ екен. Күндердің күнінде кемпір қырыққабат турап отырып, байқаусызда кішкене шынашақ саусағын шауып алады. Не істерін білмей, кесілген саусағын таза матаға орап, орындыққа қоя салады. Бір кезде жылаған бала дауысы естіледі. Кемпір орындықта жатқан матаны ашады. Міне, керемет, саусақтың орнында бойы бір қарыс кіп-кішкентай бала жатыр. Мұны көрген кемпір аңтарылып тұрып қалады. Артынша есін жиып:

– Сен кімсің өзі? – деп сұрайды.
– Мен сіздің балаңызбын. Саусағыңыздан пайда болдым, – дейді бала тақылдап. Осылай ойда жоқта балалы болған кемпір оған Шынашақ деп ат қояды. Баланың ақылы сағат санап өседі. Бірақ бойы сол бір қарыс күйінде қала береді.
– Менің әкем қайда? – деп сұрайды ол анасынан. 
– Жер жыртуға кеткен. – Ендеше мен оған барып көмектесейін.
– Жарайды, балам, бара ғой. Түскі асты да ала кет, – деп кемпір Шы на шаққа егістікке апарар жол ды көрсетіп жібереді. Шынашақ жер аударып жүрген әкесін тауып алады.
– Амансыз ба, әкетай! – дейді ол қуанып. Шал жан-жағына қарайды. Ешкім көрінбейді. «Тірі пенде жоқ. Сонда менімен тілдескен кім?» Тағы да мұқият қарап шығады, ешкімді бай қа майды. Ол осылай сөйлеген адамды іздеп, әуреге түседі. – Бұл мен, балаңыз
– Шынашақ. Көмекке келдім. Апам сізге мынаны беріп жіберді, – дейді тағы да сол дауыс. Шал аң-таң. Төмен қарайды. Бойы бір қарыс, қолында түйіншегі бар кіпкішкене баланы көріп, ол да қуанады. Жұмысын тоқтатып, тамақтануға кіріседі.
– Әкетай, сіз ас ішіп болған соң сәл тынығып алыңыз. Мен жерді жырта берейін, – дейді. Бала аттың үстіне өрмелеп шығып, құлағына кіріп, оған бұйырып жер, жырта бастайды. Осы кезде бір сараң бай өтіп бара жатқан еді. Ол аттың адам айдауынсыз жер жыртып жүргенін байқайды. – Мынау көз көріп, құлақ естімеген жағдай ғой, – дейді таң қалып. Аңтарылып тұрған байды Шынашақ та байқайды. Бала шалға келіп: 
– Әке, мені сатып аламын деуші болса, еш қам жемей келісе беріңіз. Көп кешікпей, үйге оралармын. Қайтар жолды өзім тауып аламын, – деп ескертеді. Сараң бай болса, жағдайдың мән-жайын білмек болып шалдың қасына келеді. 
– Бұл неткен ғажайып? – деп сұрайды шалдан. Шал болса: 
– Шынымен де көрмей тұрсыз ба? Жер жыртып жүрген менің балам ғой, – деп жауап қайырады.
– Балаңды маған сат, – дейді бай қызығып.

– Жоқ, бере алмаймын, кемпірім екеуіміздің барымыз – осы бала. Алайда бай «сат та сат» деп жабысып қоймайды.
– Жарайды, бір мың алтын теңгеге берейін, – дейді шал келіскен болып.
– Тым қымбат емес пе?
– Өзің көріп тұрсың. Балам шынашақтай, көп тамақ жемейді. Әрі өте пысық және жеп-жеңіл, – деп сөз табады шал. Ақыры бай шалға сұраған ақысын беріп, Шынашақты қалтасына салып, кете барады. Ал бала жол-жөнекей байдың қалтасын тесіп, қашып кетеді. Шынашақ байдың жүрген жолына түсіп, кері қайтады. Жүре, жүре әбден шаршайды. Жол жиегінде өсіп тұрған шөптердің арасына кіріп, ұйықтап кетеді. Қаннен-қаперсіз ұйықтап жатқан Шынашақты тіміскілеп келе жатқан бір аш қасқыр көріп, қуанып кетеді.

– Әп, бәрекелді, маған керегі де осы, – деп ол баланы бүтіндей жұтып жібереді. Бірақ қасқырдың қуанышы ұзаққа созылмады. Бала ішінде жатып оның әбден мазасын алады. Қасқырдың қарны ашып, жағдайы қиындай түседі. Бір қойшының ауласын торып, үй иесінің ұұйыыққттағанын тосады. Енді қойға шабуылдай бергенде, Шынашақ бар дауысымен: 
– Қойшы, әй, қойшы! Тұр, қойыңды қасқыр әкетпекші! – деп айғайға басады. Қойшы оянып, қасқырды таяғымен ұрады. Онымен қоса иттері қуып, қасқыр әрең дегенде қашып құтылады. Әбден ашыққан сұр қасқыр енді Шынашаққа: – Шырағым, сыртқа шыға қойшы, – деп өтінеді. Бала болса: 
– Алдымен мені әкем мен анама жеткіз. Сонда ғана менен құтыласың, – деп көнбейді. Амалы таусылған бөрі шал мен кемпірдің ауылын тауып келеді. Шынашақ қасқырдың қарнынан сыртқа шығып:
 – Әке, апа! Мен келдім! – деп айғай салады. Баладан құтылған қасқыр алды-артына қарамай қаша жөнеледі. Ал шал мен кемпірдің қуанышында шек жоқ. Шынашақтың аман-есен оралғанына мәз. Оны дастарқанға отырғызып, бар дәмділерін алдына қойып, бәйек болады.",https://ertegiler.kz/story/shynshaq-malchik-s-palchik,2025-01-29
"Басқа

Бір заманда үлкен қалада Адия есімді кішкентай қыз өмір сүріпті. Ол қалада көптеген машиналар, адамдар және биік ғимараттар арасында тұратын. Жаз келіп, Адияның көптен күткен демалысы басталды. Адияның ата-анасы оны жаз бойы ауылда әжесі мен атасының жанында болуға жіберуді шешті, ол таза ауада демалып, ауыл өмірімен таныссын деп. Бір күні таңертең, күн сәулесі шашырап тұрған уақытта, Адия ата-анасымен бірге пойызға отырып, жолға шықты. Жол ұзақ болғанымен, қызықты болды: терезеден жасыл далалар, ормандар және кішкентай ауылдар көрініп тұрды. Олар келгенде, әжесі мен атасы вокзалда үлкен күлімсіреп қарсы алды.
— Қош келдің, Адия! — қуанышпен айтты әжесі.
— Сенің жазды бізбен өткізетініңе өте қуаныштымыз! Алғашқы күні-ақ атасы Адияны бүкіл үйді және үлкен бақшаны көрсетті, онда алма ағаштары, алмұрт және түрлі жидектер өсетін. Адия қатты қуанды: оның қалада мұндай үлкен бақшасы болмаған. 
— Ата, мен сізге бақшада көмектессем бола ма? — қызығушылықпен сұрады Адия.
— Әрине, болады, — деп жауап берді атасы. 
— Ертең біз алмаларды жинай бастаймыз, сен маған көмектесе аласың. Келесі күні, әжесінің дәмді құймақтарынан тұратын таңғы астан кейін, Адия атасымен бірге бақшаға барды. Олар піскен алмаларды жинап, себетке салды. Адия бар күшін салып, атасы оны мақтағанда өте қуанды.
 — Сен нағыз көмекші екенсің, Адия, — деді атасы.
— Енді бізде компот пен бәліштерге көп алма болады. Бірақ бақшадағы жұмыс 
— Адияның жасағандарының барлығы емес. Күн сайын ол жаңа әрі қызықты нәрселер табатын. Бірде ол әжесіне сиыр саууға көмектесті және жаңа піскен ірімшік жасауды үйренді.  Кешкісін әжесі Адияға ертегілер мен өзінің жастық шағының оқиғаларын айтып беретін, ал атасы от жағуды және картопты қуыруды көрсететін. Адия бұрын-соңды мұндай дәмді картопты татпаған және ол оттың жанында отырып әңгімелерді тыңдағанды жақсы көрді. Ең есте қаларлық оқиғалардың бірі — жергілікті өнім жәрмеңкесіне қатысу болды. Бүкіл ауыл орталық алаңда жиналды, онда ойындар, билер және тәттілер ұйымдастырылды. Адия дала гүлдерінен ең әдемі гүл шоғын жасау байқауына қатысып, шағын сыйлық ұтып алды. Жаз тез өтіп, үйге қайту уақыты келді. Адия демалыстың аяқталғанына аздап ренжіді, бірақ ол келесі жылы әжесі мен атасына қайта баратынын білді.
 — Тамаша жаз үшін рахмет! — деп айтты Адия, әжесі мен атасын құшақтап.
— Мен сіздерді және біздің бақшаны сағынамын. 
— Біз де сені сағынамыз, қымбаттым, — деп жауап берді әжесі.
— Қайта кел, біз сені әрқашан қуана қарсы аламыз.
Адия үйіне ауылдағы керемет жаз туралы естеліктерімен және ауыл өмірі туралы жаңа білімдерімен оралды. Ол келесі жазды асыға күтті, әжесі мен атасына қайтып баруға тағы да қызықты шытырман оқиғаларды бастан кешіруге асықты.",https://ertegiler.kz/story/zhazgy-demalys-ayilda,2025-01-29
"Басқа

Бір кезде жасыл орманның ішінде кішкентай, бірақ өте әдемі үй болды. Бұл үй үлкен ағаштың бұтағында орналасқан еді. Ағаштың бұтағында тұрып, үйдің терезесінен қарағанда, орманның ғажайып көрінісі ашылатын.

Үйдің иесі — кішкентай қыз Аружан болатын. Аружан ормандағы барлық құпияларды біліп, табиғатпен достасқан еді. Бір күні ол ағаштың үстінде жаңа үй құруды шешті. Әкесінің көмегімен ағаштың бұтағында кішкентай, бірақ жайлы үй салып алды. 
Аружан үйді әдемі жасыл бояулармен бояп, терезелеріне гүлдер орнатты. Үйдің ішінде кішкентай үстел, орындықтар және жұмсақ төсек болды. Әрбір таң сайын, Аружан ағаштың үстінен орманның таңғажайып сұлулығын тамашалайтын. 
Бір күні оның достары, Нұржан мен Дана, Аружанға ағаштағы үйге келуге шақырды. Олар бірге ағаштың үстіне көтеріліп, үйді көріп, өте таңғалды. Олар бірге сурет салып, әңгіме айтып, уақытты қызықты өткізді. 

Аружан мен оның достары ағаштың үстіндегі үйде көп уақыт өткізіп, табиғатпен жақындасты. Әр кеш сайын олар жұлдыздарға қарап, астрономиялық зерттеулер жасауды ұнататын. 
Уақыт өте келе, ағаштағы үй Аружан мен оның достарының сүйікті орнына айналды. Олар әр демалыс сайын ағаштың үстіне барып, түрлі ойындар ойнап, табиғаттың рақатын сезінді. Ағаштағы үй олардың ең жақсы естеліктері мен достықтарын сақтап қалатын орын болды. 
Бұл ағаштағы үй Аружан мен оның достары үшін тек жайлы баспана емес, сонымен қатар табиғатпен жақын болудың және достықтың символы болды. Ертеде ағаштағы үйде өткізілген әрбір күн олардың жүрегінде мәңгілік із қалдырды.",https://ertegiler.kz/story/agashtagy-ui-turaly-ertegisi,2025-01-29
"Қазақ халқының ұлттық ертегілері

Ерте, ерте, ертеде орманда мейірімді кірпі мен оның досы өмір сүріпті. Бір күні кірпі орманға серуендеуге шығып, өзімшіл қоянды кезіктіреді.
- Сәлем! Не істеп жатырсың? - деп сұрады қоян.
- Қыдырып жүрмін, - деп жауап береді кірпі.
- Ха-ха-ха! - деп күлді қоян. - Қысқа аяғыңмен қалай серуендеп жүрсің?
Осы сөздерге ренжіген кірпі қоянға былай дейді:
- Екеуіміз жарысайық, сонда көрерміз кімнің мықты екенін.
Қоян бұған келіседі. Кірпі:
- Мен қазір үйге барамын ,таңғы ас ішіп келемін. Содан кейін жүгіреміз, - деді. 
Кірпі үйге келіп досына:
- Біз қоян екеуіміз жарысамыз, - деді.  
Ал досы:
- Ох, қоянмен қалай жарысасың, ол сенен жылдам ғой... - деді. 
Сонда кірпі оған:
- Ол жылдам болса да, ақымақ. Көре тұр біз оны алдап кетеміз, жеңеміз. Сен тек мені тыңда, менің айтқанымды істе, - деді. 
Олар үйден шығып, жүгіретін жерге келді. Сонда кірпі досын тастын артынан жасырып, оған:
- Қоян жүгіріп келсе, сен тастын артынан шығып, қоянға «Мен келдім» деп айтасың, - дейді. 
Қоян алаңға келді де, бәрі басталды. Қоян мен кірпі орындарына тұрып, жүгіре жөнеледі. Қоян бар күшімен тасқа дейін жүгірді, сол жерде кірпіктің досы ""мен бірінші келдім"" деп атып шығады. Қоян өз көзіне өзі сенбей «мүмкін емес!» деп таңқалды. «Тағы бір рет жүгіреміз» деп қоян орнына тұрып, жүгірісті бастады, ал кірпінің досы тастын артынан тығылды. Сол кезде қоян алаңға жүгіріп келді, бірақ кірпі сол жерде тұрып, қоянды күтті, тағы да «Мен бірінші!» деп атып шығады.
Қоян ашуланып:
- Жарайды, сен жеңдің. Енді мен сені ешқашан мазақтамаймын, - дейді. 
Шынымен де, сол кезден бастап, қоян ешкімді мазақтамады.",https://ertegiler.kz/story/koyan-men-kirpi,2025-01-29
"Қазақ халқының ұлттық ертегілері

Баяғы ерте заманда кемпір мен шал өмір сүріпті. Олардың бір қызы бар екен. Шал балық аулап, кемпір ау жамап күндерін көріпті. Бір күні балық аулап отырған шал ағып келе жатқан бір сандықты көреді. Сандықты судан шығарып, үйіне апарады. Кемпір мен қызы екеуі жабылып сандықты аша алмайды. Осы кезде көмекке шал келіп, зорға дегенде сандықтың аузын бұзады. Қараса, ішінде жеті бүктеліп айдаһар жатыр екен. Ол басын көтеріп:
Сен маған жақсылық жасадың. Мен бір ғасыр бойы осы сандықтың ішіне кептеліп жаттым, сендер мені босаттыңдар, сол замандағы бір сиқыршы маған өшігіп, айласын асырып осы сандыққа салып, аузын мықтап құлыптап тастады. Сандықтың іші тым тар болғандықтан бар қасиеттен, күштен айырылдым. Күн көзін көрмегендіктен соқыр бола жаздадым. Енді болмағанда аштан да өлер едім, — деп, үшеуіне де тиіспейді, керісінше:
- Осы жақсылығың үшін мен сені балығы көп жерге алып барайын, сол жаққа көш, — дейді де өзі бойын жазып, тынығып алған соң оларды ертіп балығы мол жайлы жерге көшіріп апармақ болады. Кемпір мен шал:
- Жарайды, көшелік, — деп келіседі. Бірнеше күн өткен соң, сәл де болса күш жинаған айдаһар арқасына үшеуін отырғызып, олардың жүктерін артып айтқан жеріне жеткізеді. Кемпір мен шал айдаһар көрсеткен жерге үйін тігеді, қыздары оларға тамақ әзірлейді. Бәрі бірге отырып жаңа қоныста тамақ ішіп болған соң айдаһар олармен қоштасып өз мекеніне ұшып кетеді. Енді шал балық аулауға судың жағасына барады. Сәлден кейін қармағына бір үлкен балық түседі. Балықтың үлкендігі сондай, шалдың оны тартып шығаруға әлі келмейді. Күші жетпеген соң көмекке кемпірі мен қызын шақырады. Үшеуі жабылып жүріп, зорға дегенде сол балықты сыртқа алып шығады. Шал осылай тағы екі балық аулапты. Енді ол осы үлкен үш балықты алып, сол жердегі ханның үйіне барады. Хан балықтарды көріп, олардың үлкендігіне таң қалады. Шалға үш табақ алтын беріп, ғажайып балықтарды сатып алады. Ханның сыйлығына разы болған шал үйіне оралады. Хан болса кешке балық жегісі келіп, аспазшысына балықтың біреуін қақтатып әкелуін бұйырады. Аспазшы балықты алып тазалай бастағаны сол еді, кенет балыққа тіл бітіп:
- Мені жеме, үлкен қателік жасайсың, — дейді де, жоқ болып кетеді. Аспазшы болған оқиғаны ханға келіп айтады. Сонан соң хан тағы біреуін пісіртпек болады. Ол да күл болып кетеді. Соңғы балықпен де осындай оқиға болады. «Бұл неткен ғажайып» деген оймен хан балықтарды әкеліп берген шалдың үіне келіп, одан балықты қай жерден аулағанын сұрап береді. Енді хан қылышын алып сол жерге барады. Суды жағалап келе жатып, басы – бас, арты –тас бір адамды кездестіреді. Хан:
 - Сен кім боласың? Не қылып отырған адамсың? – деп сұрайды. Басы бас, арты тас кісі:
 - Сұрап не қыласың, тез арада бұл жерден кет, — деп жауап береді. - Неге кетуім керек? – дейді түкке түсінбеген хан.
- Бұл ұзақ оқиға, жазықсыз сен де бір пәлеге душар боларсың, қазір әйелім келіп қалады, кет, — дейді. Хан: «Айт, айт!» деп қоймаған соң, басы бас, арты тас кісі:
- Мен өзім үш рулы елім бар, соны билеп тұратын хан едім. Бір күні ел аралап, үйге келсем, малайларым жылап отыр.
- Ау, неге жылайсыңдар? – деп сұрадым. Олар:
 - Ойбай, сіздің бәйбішеңіз осындағы бір сиқыршы дәумен тамыр болып, сиқыр оқуын үйреніп алды. Енді сізден құтылудың амалын ойластыруда. Бір күні сізді өлтіреді ғой деп, соған жылап отырмыз, — деді.
– Түнде сіз ұйықтап жатқанда байлаулы тұрған тұлпардың біреуін мініп, мына жолмен барып, мына жолмен келеді.
- Осы айтқандарыңды дәлелдей аласыңдар ма? – деген едім:
 - Күнде кешке жықын кетеді. Бүгін де барады, — деп малайларым сөзін жалғастырды. Бұ әңгімені естіген соң, мен әйелімді түнде аңдыдым. Ол кеткен соң, киініп артынша шықтым. Барсам, әйелім қайтып кетіпті. Сол жерде малайларым айтқан дәуді кездестірдім. Ашумен барып оны қылышпен салып қылып, өлтірдім. Үйге қайтып келіп орныма жаттым. Ертеңіне тұрсам, әйелім жылап отыр екен.
- Неге жылайсың? Бостан-босқа адам жылай ма? – дегенім сол еді, әйелім бір табақ суды шашып жіберді. Осыдан кейін өзің көріп тұрған басы – бас, арты – тас адамға айналдым. Мұнысымен қоймай елімді үш айыр су қылып, халқымды балық қылып жіберді. Өзі күніге мына жолмен өлген дәуге барып, мына жолмен қайтады. Оның сүйегін құшақтап жылайды. Келіп мені ұрып кетеді, — деп сөзін бітірді. Әңгімені тыңдаған хан:
- Қане, сол жолмен мен де барып көрейін, — деп, дәудің сүйегі жатқан жерге келеді. Келіп қараса, расында да, дәудің сүйектері жатыр екен. Енді хан басы – бас, арты тас адамға көмектескісі келеді. Осы оймен дәудің сүйектерін құртып, орнына жатады. Бірнеше уақыттан соң осы араға тасқа айналған ханның әйелі келеді. Бірақ дәудің орнында басқа адамның жатқанын байқамайды. Әйел келе дәуді құшақтай:
 - Ойбай, сен тірілер күн бар ма екен? – деп еңіреп жылайды. Осы кезде хан қозғалып:
 - Мен «байыңды басын – бас, арты – тас қыл» деп пе едім. Бар, орнына келтір, — деп зіркілдейді. Бұны күтпеген әйел сасып қалады. Сол кезде хан орнынан тұрып, әйелді күйеуінің қасына ертіп барады. Әйел тағы бір табақ суды шашып жібереді. Осы кезде бәрі бұрынғы қалпына қайта оралады. Әйел дәудің сиқырынан арылады. Хан тағына мініп, баяғы ханмен дос болып мұратына жетеді. Осының бәріне себепкер болған шал мен кемпірдің қызын басқа ханның ұлына қосып, үлкен той жасап берген екен дейді.",https://ertegiler.kz/story/balykshy-men-siqyrshi,2025-01-29
"Орыс халық ертегілері

Ертеде бір ер адам мен әйел болыпты. Олардың Маша деген қызы, Иван атты ұлы бар екен. Маша — тұңғышы. Иванушка — кенже баласы. Бірде балалардың әке-шешесі қалаға аттанады. Кетерінде олар Машаға:
 — Ал, қызым, ақылды бол! Үй мен Ванюша — өзіңе аманат. Бауырыңды көзіңнен таса қалдырма. Саған сеніп кетіп барамыз, жарай ма? Біз сендерге қаладан базарлық ала келеміз, — деп қатаң ескертеді де, қоштасып жолға шығады. Әке-шешесі кетісімен Машаны аулада ойнап жүрген достары шақырады. Қыз Иванушканы терезе алдындағы көгалға отырғызып, өзі балаларға барып қосылады. Біраз уақыт өтеді. Маша ойын қызығына кіріп кеткен. Кішкентай Ванюша мүлдем ұмыт қалды. Осы кезде бір топ жабайы қаздар пайда болады. Олар терезе алдында отырған баланы қанаттарына отырғызып, ұшып кетеді. Ойнай-ойнай шаршаған қыздар тарқай бастайды. Маша да үйіне оралады. Келсе, Иванушка жоқ. Ол ары-бері жүгіріп іздейді. Айқайлай-айқайлай дауысы қарлығады. Әке-шешесінің айтқан сөздері есіне түсіп, өкініп жылайды. Інісін неде болса іздеп табу керек. Жүгіріп ауыл шетіндегі жазық далаға шығады. Ол алыста ұшып бара жатқан бір топ қаздарды көреді. Жабайы қаздар лезде қалың орманға кіріп, көзден ғайып болады. Маша Ваняны осы қаздардың алып кеткенін біледі. Себебі бірде ол ауыл адамдарының бала ұрлайтын жабайы қаздар туралы айтқан әңгімесін естіген еді. Қыз құстардың ізіне түседі. Жүгіріп келе жатып ол бір пешке тап болады. Қасына келіп:
 — Пеш-ау, пеш, айта қойшы, жабайы қаздар қай жаққа қарай ұшып өтті? — деп сұрайды.

— Алдымен сен маған отын сал. Содан соң айтамын, — дейді пеш. Маша тездетіп отын жарады. Жарған отынды пешке салады. Пеш оған жол көр сетеді. Қыз пеш сілтеген бағытқа қарай жүгіре жөнеледі. Біраздан кейін ол өсіп тұрған жалғыз түп алма ағашын кезіктіреді. Алма ағаштың бұтақтары қып - қызыл алмаларын көтере алмай, жерге қарай иіліп тұр екен. Маша оған:
— Алма ағашы-ау, алма ағашы, жабайы қаздар қайда ұшып кетті? — дейді өтініп.

 — Бұталарым иіліп, сынуға айналды. Егер салған алмаларымды теріп алсаң, айтамын, — деп ағаш бір күрсінді. Маша тездетіп пісіп тұрған алмаларды тере бастайды. Ағаштың жерге қарай иіліп тұрған бұтақтары біртіндеп жоғары көтеріледі. Жеңілдеп, бой түзеген алма ағашы қызға жол көрсетеді. Маша сапарын жалғастырады. Оның алдынан енді өзен шығады. Онда су емес, сүт ағып жатыр екен. Қыз жақын келіп:
— Сүтті өзен, сүтті өзен, жабайы қаздардың қайда ұшып кеткенін көрсетіп жіберші, — дейді жалынышты үнімен.
— Бағана бір үлкен тас домалап құлап кетіп, жолымды бөгеді. Енді сүттің ары қарай ағуына кедергі келтіріп тұр. Егер сол тасты жағаға шығарсаң, мен саған жол сілтер едім, — деп өзен мұңын шағады. Маша қолына үлкен таяқ алып, тасты итеріп, жағаға шығарады. Сыңғырлап аққан сүтті өзен оған жабайы қаздарды қайдан табатынын айтып береді. Сөйтіп, Маша жүгірген қалпы қалың орманға жетеді. Ары қарай қайда жүрерін білмей, аңтарылып тұрып қалады. Cол сәтте бөрене түбінде отырған кірпіні көреді. Қасына жақындап:
 — Кірпі-ау, кірпі, жабайы қаздарды қалай табуға болады? — деп сұрайды. Кірпі оған:
— Менің соңымнан ер, — дейді де өзі жиырылып, дөңгелеп кетеді. Осылай олар алдымен шыршалардың арасынан, одан әрі аққайыңдар ортасынан өтіп, бір алаңқайға жетеді. Алаңқайда бір тауық аяқты үйшік тұр. Іште, терезе алдында жалмауыз кемпір тоқыма тоқуда екен. Ал Ванюша есік алдында алтын алмамен ойнап отыр. Маша ақырын басып, тауық аяқты үйшікке жақындайды. Інісін көтеріп алады да, қаша жөнеледі. Біраздан кейін жалмауыз кемпір терезеден сыртқа қарайды. Ойнап отырған бала жоқ. Ашуланған ол ысқырып, жабайы қаздарын шақырады.
 — Тез ұстаңдар оны! Қуып жетіңдер! Баланы алдыма алып келіңдер! — деп бұйырады. Жабайы қаздар қаңқылдап ұша жөнеледі. Ванюшаны көтерген Маша қашып келеді. Анда-санда артына бұрылып қарап қояды. Міне, жол-жөнекей кезіккен сүтті өзенге де жетеді. Тағы бір рет бұрылып, артына қарайды. Жабайы қаздар жақындап қалған екен. Қыз қайда тығыларын білмей, әбден сасады. Ол өзенге:
 — Өзен, өзен, бізді жабайы қаздардан жасыршы, — дейді. Сүтті өзен арнасынан жоғары көтеріледі. Балалар астына кіріп отырады. Өзен үстімен ағып, оларды көзден таса қылады. Жабайы қаздар Маша мен Ванюшаны көрмей, ұшып өтеді. Қуғыншылар кетісімен балалар жағаға шығып, өзенге рақметін айтады да, жолдарын жалғастырады. Ағайынды екеуін таппаған жабайы қаздар кері қайтады да, жүгіріп келе жатқан Машаны тағы да байқап қалады.
 Бұл кезде інісін көтеріп алған Маша өзі кездестірген алма ағашына жеткен еді. Қыз ағашқа:
— Алма ағашы, бізді жабайы қаздардан жасыршы, — деп көмек сұрайды. Ағаш Маша мен Ванюшаны қалың бұталарының астына отырғызып, жапырақтарымен жауып, көрсетпей тастайды. Қыздан адасып қалған жабайы қаздар алма ағашын ары - бері айналып, балаларды таппаған соң ұшып кетеді. Маша тасадан шығып, ағашқа алғысын білдіріп, жолын жалғастырады. Міне, үйлеріне де жақындап қалған еді. Маша бұрылып, артына қарайды. Жабайы қаздар тағы соңдарына түскен екен. Олар қызды қуып жетіп, тіпті Ванюшаны қанаттарымен қағып әкетпекші болады. Бірақ қыз інісін құшағына қатты қысып жібермейді. Әрең дегенде құстардан сытылып шыққан Маша алғаш кездестірген пешке жетеді де:

— Пеш, пеш, бізді мына жабайы қаздардан құтқаршы, — деп өтінеді. Пеш балаларды ішіне отырғызып, бетін жапқышпен жабады. Ал жабайы қаздар пешті айналшықтап ұзақ ұшып жүреді. Жапқышты қанаттарымен сабалап, сабалап аша алмай, әбден шаршайды. Сөйтіп амалдары таусылған олар кері, жалмауыз кемпірге қайтады. Маша інісін көтеріп, жерге түседі. Олар пешке алғысын айтып, үйіне келеді. Артынша қаладан әкесі мен анасы оралады. Қызы Маша мен кішкентай ұлдары Ваняға мол сыйлық береді.",https://ertegiler.kz/story/akky-kazdar-zhabayi-qazdar-gusi-lebedi,2025-01-29
"Антуан де Сент-Экзюпери

Бірде, алты жастағы кезімде, жабайы орман туралы «Бастан кешкен оқиғалар» деп аталатын кітаптан ғажайып бір сурет көрдім. Суретте айдаһар жылан арыстанды бүтіндей жұтып жатты. Сол суреттің көшірмесі мынадай:

Кітапта былай деп жазылған:
«Айдаһар жыландар жемтігін шайнамай бүтіндей жұтады. Содан кейін олар алты ай бойы қозғалмастан, тамағын қорытады екен».
Сол сәтте менің джунгли оқиғалары жайлы ойларым сан саққа жүгірді. Мен қолыма түрлі түсті қарындаш алып, тұңғыш суретімді сала бастадым. Менің нөмірі бірінші суретімнің пішіні былай еді.

 Мен бұл өнер туындысынересек кісілерге көрсеттім де, олардан суретім қорқыныш тудырады ма деп сұрадым. Олар:
«Қалпақ та қорқынышты болады ма екен?» -десті.Ал менің салғаным қалпақ емес еді. Ол пілді қорқытып жатқан айдаһар жыланның суреті болатын. Бұдан соң үлкендерге түсінікті болуы үшін айдаһардың ішкі бөлігін бейнеледім. Үлкендерге үнемі түсіндіріп отыру керек. Менің нөмірі екінші суретім былай болып шықты:

Үлкендер маған айдаһар жыланды, іштей немесе сырттай бейнелегенімді қойып, одан да географияға, тарихқа, есеп-қисапқа және жазу ережесіне көбірек көңіл қоюыма кеңес берді. Осылайша мен атақты суретші болу арманымнан алты жасымда-ақ бас тарттым. Нөмірі бірнішіжәне нөмірі екінші суретімнің сәтсіз шығуы менің меселімді қайтарып тастады. Үлкендер ештеңені ешқашан өз беттерімен түсінбейді. Ал әр нәрсені үнемі ежіктеп түсіндіре берген балаларды мезі етіп жібереді. Сондықтан да мен басқа мамандықты таңдауға мәжбүр болдым. Ақыры ұшқыш болып шықтым. Жалпақ әлемді түгелге жуық араладым. Шынына келсек, географияны білгенім маған көп көмегін тигізді. Мен бір көргеннен-ақ Қытайды Аризонадан ажырата алатынмын. Бұл –түнде адасып кеткен жағдайда өте пайдалы нәрсе. Мен өмірімде көптеген ұлағатты адамдарды кездестірдім. Көп уақыт бойы үлкендердің ортасында болдым. Олармен қоян-қолтық араластым. Дегенмен, оларға деген көзқарасым жақсармады. Басқаларға қарағанда парасаттылау ғой деген адамды кездестіре қалсам, өзіммен үнемі бірге алып жүретін нөмірі бірінші суретімді көрсетіп, оны сынақтан өткізетінмін. Шынымен түсінгі бар адам екенін білгім келетін. Өкінішке орай, олардың қай-қайсысы болсын маған:
«Бұл қалпақ қой», -деп жауап қайыратын. Сондықтан мен оған айдаһар жылан жайлы да немесе жабайы ормандар мен жұлдыздар туралы да сөз қозғамайтынмын. Олардың ұғымына түсінікті болатын бридж бен гольф ойындары жөнінде, саясат пен галстук туралы әңгімелесетінмін. Сонда барып, ересек кісі жөн-жосықты білетін адаммен танысқанына риза болып қалатын.
 
Осылайша сырымды шынайы бөлісетін жан табылмай, жалғызсырап жүруім бұдан алты жыл бұрын
 –Сахара шөліне ойда-жоқта қонуға мәжбүр болған кезіме дейін созылды. Мотордың бір тетігі сынса керек. Жанымда не механик, не бір жолаушы болмағандықтан, қиын да болса ұшақты жөндеп көрмекке бел будым. Бұл мен үшін өмір мен өлім арасындағы айқас еді, өйткені сегіз күнге жетер жетпес суым қалған болатын. Сонымен, бірінші түні адамзат мекенінен мыңдаған шақырым қашықтықтағы жапан түзде құм үстінде түнеп шықтым. Мен өзімді мұхит ортасында кеме апатынан кейін тақтай үстінде қалқып жүрген адамнан бетер жалғыз сезіндім. Сондықтан болар, таң сәріде жіңішке бір дауыстан оянып кеткендегі таң қалғанымды көрсеңіз ғой. Ол дауыс:
-Өтінемін... қошақанның суретін салып берші! –деді.
-Немене?
-Маған қошақанның суретін салып бер.
Мен төбемнен жай түскендей, орнымнан атып тұрдым. Көзімді уқалап жіберіп, төңірегіме байыптап қарадым. Маған тесіле қарап тұрған ғажайып бір кішкентай баланы көрдім. Мен кейінірек салғаноның ең таңдаулы суреті мынау. Бірақ, әрине, менің салған суретім нақ өзіндей келісті емес. Олай болғанына менің еш кінәм жоқ. Менің алты жасымда сенен еш суретші шықпайды деп үлкендер көңілімді қалдырғаны бәріне белгілі. Айдаһар жыланды іштей және сырттай бейнелеуден басқаны үйрене алмағанмын.

Өстіп мен аяқ астынан пайда болған құбылысқа көзім бақырайып таңғала қарап тұрдым. Мыңдаған шақырым бойына тірі пенде кездеспейтін айдала шөлде тұрғанымды ұмытпаңыз. Бірақ, бұл кішкентай бала адасып кеткен, не әлсіреп шаршаған, не ашығып немесе шөл қысып, не болмаса үрейден есі шығып тұрған адамға ұқсамайды. Ол ел мекендеген аймақтан мыңдаған шақырым қашықтықтағы айдалада адасып кеткен баланың кейпіне тіпті де ұқсамайды. Ақыры мен есімді жиып, оған былай деп тілқаттым:
-Ал, мұнда неғып жүрсің?Сонда ол маған өтіншін жайлап қана қайталап айтты:
-Өтінемін... маған қошақанның суретін салып берші.Бұл ғажап бала маған әсер еткені сонша, оның өтінішін орындамасқа лажым қалмады. Өлім қаупі төніп тұрған, адам мекенінен мыңдаған шақырым қашықтықтағы меңіреу түзде болып жатқан мына нәрсемиға қаншалықты сыйымсыз болса да, мен қалтамнан бір парақ қағаз бен қалам шығардым. Осы мезетте менің есіме тек географияны, тарихты, есеп-қисап пен жазу ережесін ғана оқығаным есіме сап ете түстіде, кішкентай балаға (аздаған ренішпен) сурет сала алмайтынымды айттым. Ол маған:
-Ештеңе етпейді. Қошақан салып берші, -деп жауап қатты.Өмірімде қой салып көрмеген басым қолымнан келетін екі суреттің біреуін сала салдым. Айдаһар жыланның сыртқы кейпі. Сонда баланың айтқан сөзін естігенімде, тұрған орнымда қалшидым да қалдым:
-Жоқ, жоқ! Айдаһар жылан жұтып қойған пілдің қажеті жоқ. Айдаһар өте қауіпті, ал піл болса тым үлкен. Менің үйімде бәрі кішкентай. Маған керегі қошақан. Қошақанның суретін салып бер.

Мен сұрағанын салып бердім. 
Ол суретке зер сала қарады да, сосын:
-Жоқ! Мұның әлден бастап-ақ ауру ғой. Басқасын сал, -деді. Мен тағы салдым: Менің достым маған түсінушілікпен биязы жымиып:

-Өзің де көріп тұрсың... бұл қой емес, қошқар ғой. Мұның мүйіздері бар...

Суретімді басқаша салып бердім. Алайда басқалары сияқты ол да көңілінен шықпады:
-Ал, мұның өте кәрі. Маған ұзақ өмір сүретін қозы керек. Енді шыдамым таусылған әрі моторды ашуға асыққан басым мына бір суретті шимайлай салдым да:
-Мынау –жәшік. Сенің қалаған қошақаның осының ішінде, -дедім балаға.

Жас төрешінің жүзі жадырап шыға келгенін көріп аң-таң болдым.
-Тура осындай керек еді! Қалай ойлайсың, бұл қошақанға шөп көп керек пе? –деп сұрадыол.
-Неге? -Өйткені бізде бәрі кішкентай.
-Жететін болар. Саған тіптен кішкентай қошақан жасап бердім ғой. Ол суретке үңіле қарап:
-Соншама кішіде емес. Қара! Ұйықтап қалды.Осылайша мен ханзадамен таныстым.
 

Оның қайдан келгенін көпке дейін түсіне алмадым. Кішкентай ханзада маған үстемелеп сұрақ қоя береді де, ал өзі менің сұрақтарымды естімеген қалып танытады. Абайсызда айтылып қалған сөздер ғана жұмбақтың сырын аша бастады. Ол менің ұшағымды (қолдан келмейтін болған соң, ұшақтың суретін салып жатпаймын) байқап қалған кезде:
-Бұл не нәрсе? –деп сұрады.
-Бұл нәрсе емес. Бұл –ұшақ. Аспанда ұшады. Менің ұшағым. Өзімнің ұшатынымды масаттана айттым. Сол мезетте ол:
-Қалайша? Аспаннан құлап түстің бе? –депайқайлап жіберді.
-Иә, -дедім мен жайбарақат.
-О, мұның қызық екен...Кішкентай ханзада осылай деп, дауыстап күліп жібергені менің намысыма қатты тиді. Біреудің бақытсыздығын күлкіге айналдырғанды кім жақсы көрсін. Сосын ол:
-Демек, сен аспаннан түскен екенсің ғой! Қай планетадансың? Ғайыптан пайда болуының сырын ашатын кілт табылған сияқтанып, мен де сұрақты жаудырып жібердім:
-Сөйтіп басқа планетадан келдім де? Бірақ ол маған жауап қатпады. Ол менің ұшағыма қараған күйі басын шайқап:
-Шын мәнінде сен мұнымен алыстан ұшып келуің мүмкін емес.Сөйтіп, ол ұзақ ойға шомып кетті. Ақырында қалтасынан мен сыйлаған қошақанды шығарып, ғажап қазынасына сүйсіне қарады. «Басқа планеталар» жайлы бұл құпияның бір бөлігі менің қызығушылығымды қалайша арттыра түскенін білсеңіздер ғой, шіркін. Бұл сыр жайлы барынша көбірек білуге тырыстым:
-Балақай, сен қайдан келдің? Үйің қайда? Менің қошақанымды қайда алып кетпекшісің?Ол үн-түнсіз біраз ойланып отырды да, былай деді:
-Маған жәшігімен бергенің қандай жақсы болды! Ол түнде қошақанға пана болады.
-Әрине, ақылды бала болсаң, оны күндіз байлап қоятын арқан да жасап беремін. Керек десең, қызық та болады. Менің ұсынысым кішкентай ханзаданың жанын түршіктіріп жібергендей болды:-Байлап қою үшін?! Өзің бір қызық екенсің!
-Егер сен оны байлап қоймасаң, басы ауған жағына кетіп, жоғалып кетуі мүмкін.Осы арада менің досым тағы да күліп жіберді:
-Қайда кетеді дейсің?
-Қайда болса сонда. Басы ауған жаққа.Сонда кішкентай ханзада салмақты түрде былай деді:
-Ештеңе етпейді. Бізде өріс тар. Сосын сәл-пәл мұңайыңқырап тұрып сөзін былай жалғады:
-Басың ауған жаққа жүре берсең де, алысқа ұзамайсың.
 

Осылайша, мен екінші бір маңызды жаңалықтың бетін аштым: баланың тұратын планетасы үйден сәл ғана үлкен екен. Бұл жайт мені онша таң қалдыра қойған жоқ. Аттары Жер, Юпитер, Марс, Шолпан сияқты ірі планеталардан басқа да жүздеген, кейде майда болғандары сонщалық, қуатты дүрбімен көзге қарындаштар мен бояулар сатып алдым. Мүмкін, менің жасымда суретпен айналысу қиындау болар. Оның үстіне мен алты жасымда айдаһар жыланның ішкі және сыртқы кейпін бейнелегеннен басқамен айналыспадым ғой. Әрине, барынша ұқсатып бағуға тырыстым. Бірақ та ойлағанымдай болатынына көзім жетпейді. Бір суретте пішіні шықса, екіншісінде тіптен ұқсамайды. Бойын да дұрстап ұқсата алмадым. Мынаусында кішкентай ханзаданың бойы биік болып шықса, екіншісінде тым аласа. Киімінің түсін деұмытыңқырап қалыппын. Олай да, былай да салғансыдым. Мен кейбір маңызды жайттарды сиапаттағанда қате жіберуім де мүмкін. Оным үшін кешірім өтінемін. Менің достым ештеңені тәптіштеп түсіндірген емес. Мүмкін, ол мені дәл өзіндей деп ойлаған шығар. Бірақ, өкінішке орай мен қошақанды жабық жәшіктен көре алмаймын. Мүмкін, мен аздап үлкендер сияқты шығармын. Сірә, мен қартайған болармын. Әр күн сайын мен оның планетасы және сапарға аттанған кезі жайындағы хабарлардың шет-жағасын біліп отырумен болдым. Абайсызда айтылып қалған ой-пікірлер сол жұмбақтың шешуін табуға жол көрсеткендей болады. Осылайша мен бао-баб қасіреті туралы үшінші күні білдім. Бұл жолы да әңгіме сол қошақанның арқасында басталып кетті. Өйткені ханзада кенеттен күмәндана қалып, менен былай деп сұрады:
-Айтшы, қойдың бұталарды жейтіні рас па?
-Иә, ол рас.
-О! Онысына ризамын.Қойдың бұталарды жейтіні неге сонша маңызды екенін әлі түсіне қоймадым. Кішкентай ханзада оған қоса былай деді:
-Демек, қой баобабтарды да жейтін болғаны ғой?Мен баобабтың бұта емес, шіркеудің биіктігімен бірдей үлкен ағаш екенін, пілдердің бір үйірін жинап апарса да, баобабтың біреуін де жеп бітіре алмайтынын түсіндіріп бақтым.
-Өлу керек болғанның өзінде досың болғаны жақсы ғой. Мен түлкі досым болғанына қуаныштымын...«Ол төнген қауіпті дұрыс бағаламай тұр, -деп ойладым мен.
–Оның қарны ешқашан ашқан да, өзі шөлдеген де емес. Аздап күн қыздырса болғаны...»Алайда, ол маған қарады да, менің ойыма жауап бергендей:
-Мен де шөлдедім... Жүр, құдық іздейік..., -деді. Ұшы-қиырсыз жапан түзде құдық іздеген миға қонымсыз нәрсе дегендей қолымды торыққан кейіппен сермей салдым. Дегенмен, біз жолға аттанып кеттік.Ұзақ уақыт бойы үнсіз жүріп келе жатқанда кеш батып, аспанда жұлдыздар жымыңдай бастады. Шөл қысып ыстығым көтеріліп келе жатқандықтан болар, мен жұлдыздарды түсімде көріп тұрғандай болдым. Кішкентай ханзаданың сөздері есімнен шықпай тұрып алды.
-Демек, сенің де шөлдегенің ғой? –деп сұрадымодан.Бірақ ол менің сұрағыма жауап қатпады. Ол маған жай ғана былай деді:
-Су жүрекке де пайдалы...Мен оның айтқанын түсінбесем де, үндемедім... Оған сұрақ қоюдың пайдасы жоқ екенін білетінмін.Ол шаршаған еді. Жерге отыра кетті. Мен қасына жайғастым. Біразға созылған созылған үнсіздіктен соң ол былай деді:
-Көзге ілінбейтін бір гүлдің әсерінен жұлдыздар әдемі болып тұрғаны...Мен «Әрине» дедім де, үндеместен ай сәулесіне малынған құм толқындарына қарап отыра бердім.
-Шөл дала қандай әдемі, -деп қосып қойды ол. Онысы рас еді. Мен шөл даланы ұнатамын. Құм төбешікте отырасың. Көзге еш нәрсе түспейді. Еш дыбыс естілмейді. Сол кезде бір нәрсе сәулеленді...
-Шөл даланың көркін келтіретін нәрсе, -деді Кішкентай ханзада, -ол –ойламаған бір жерінде құдықтың тығылып жататыны...Кенет менің есіме құмнан шашыраған осы жұмбақ сәуленің не екені сап ете түсті. Мен бала шағымда көне бір үйде тұрғанмын. Халықтың айтуы бойынша сол үйде тығулы қазына бар екен дейтін еді. Әрине, ешкім оны тапқан емес, мүмкін іздемеген де болар. Бірақ ол жайт сол үйді қуанышқа кенелтетін. Менің үйім құпия бір сырды жаырғандай сезілетін...
-Иә, -дедім мен Кішкентай ханзада ға, үй болсын, асыпандағы жұлдыз немесе шөл дала болсын, оларды әдемі ететін нәрсені көзбен көре алмайсың!
-Түлкімнің айтқанын қостайтыныыңа мен қуаныыштымын, -деді ол.Кішкентай ханзада ұйықтап бара жатқан соң, оны көтеріп алдым да, жолға шықтым. Көңілім толқып кетті. Үлбіреген нәзік асыл қазынаны көтеріп келе жатқандай болдым. Жер бетінде бұдан асқан нәзік зат болмағандай көрінді. Айдың сәулесі түскен осы бір бозғылт маңдайына, жұмулы көздеріне, желмен желбіреген кекіл шаштарына қарап келе жатып терең ойға баттым: «Менің мына көріп тұрғаным тек сырт кейпі ғана. Ең маңызды қасиеті көзге көрінбейді...» Оның болар-болмас ашық тұрған еріндерінен күлкі жүгіріп өткендей болған кезінде, мен тағы да іштей былай деп ойладым: «Осы Кішкентай ханзаданың көңілімді қатты елжіретер қасиеті –ол оның бір гүлге деген адалдығы, тіпті ұйықтап жатса да сол гүлдің бейнесі оған шырақтың жалынындайсәуле шашып тұратындығы...» Маған ол бұрынғыдан бетер нәзік жан болып көрінді. Шырақтарды қорғау керек: желдің лебі өшіріп тастауы мүмкін...Осылайша тоқтамай жүріп отырып, таң ата мен құдық тауып алдым.XXV-Адамдар жүрдек пойызға қысыла-қымтырыла мініп алады екен, -деді Кіщкентай ханзада, -бірақ не іздеп жүргендерін өздері білмейді. Сонда олар бір жерде тыныш отыра алмай, ары-бері сапырылысады...Сосын ол сөзін сабақтап:
-Бекер нәрсе, -деді. Біз жеткен құдық сахаралық құдықтарға ұқсамайтын. Сахаралық құдықтар құмда қазылған жай шұңқыр ғана. Ал мынау ауылдың құдығы тәріздес. Алайда жан-жағымызда бірде-бір ауыл жоқ-ты, сондықтан мен түс көріп тұрғандай болдым.
-Бұл ақылға қонбайтын нәрсе, -дедім мен Кіщкентай ханзадаға, -бәрі дайын тұр: шығыршығын ойнатып көрді. Шығыршық жел айналдырмағалы көп болған ескі жел-қақпадай шиқылдап қоя берді.-Естіп тұрмысың? –деді Кішкентай ханзада, -біз бұл құдықты оятып жібергендіктен, ол әнге басты. Мен оның күш жұмсағанын қаламай:
-Әкел, өзім істейін, -дедім оған, бұл сен үшін тым ауыр болады.Мен шелекті жайлап құдықтың ернеуіне дейін тартып шығардым. Оны жақсылап тұрып құдық шетіне орналастырып қойдым. Құлағымда шығыршықтың шиқылы қалып қойыпты. Ал әлі щайқалып тұрған судың бетінде күннің бейнесі діріл қаққандай болды.
-Мына суды көріп, шөлдеп кеттім, -деді Кішкентай ханзада, -маған су берші...Оның не іздегенін енді ғана ұқтым.Шелекті көтеріп, ерніне тақадым. Ол көзін жұмған күйінше судан ішті. Тамаша мерекедей еді. Бұл су басқа сусындардан өзгеше болатын. Бұл –жұлдызды аспан астындағы ұзақ жүрген сапардан, шығыршықтың үнінен, менің қолымның күшінен жаратылған су еді. Сыйлық тәрізді жүрекке жайлы тиетін. Мен кішкене бала кезімде жаңа жыл шыршасының жарығы, шіркеудің түн ортасындағы месса кезіндегі әуені, жүрек жылытар күлкілер маған сыйлаған сыйлықтардың нұр шашуына септігін тигізетін.-Сенің планетаңның адамдары, -деді Кішкентай ханзада, -бір бақтың өзінде бес мыңдап раушан гүлін өсіреді екен... сондықтан, олар оның ішінен өздерінің іздеген жалғыз нәрсесін таба алмайды...-Таба алмайды, -деп құптадыым мен оны...-Әйтсе де, іздегендерін жалғыз бір гүлден немесе азғана судың көмегімен табуға болар еді ғой...
-Әрине, -деп жауап қаттым мен.Сосын Кішкентай ханзада сөзін былай деп жалғады:-Бірақ, өз соқыр. Жүрекпен іздеу керек.Мен судан іштім. Терең дем алдым. Құм болса, алаулап атқан таң шапағымен бал тәрізді алтын түске бояялды. Бұл да мені бақытқа кенелткендей болды. Мен не үшін қиналуым керек еді...
-Сен өзіңнің уәдеңе тұруың керек, -деді маған биязы үнмен Кішкентай ханзада, қайтып менің қасыма жайғасқан соң.
-Қандай уәде?
-Есіңде ме... менің қошақаныма тұмылдырық беремін дегенсің... мен гүлім үшін жауаптымын!Қалтамнан салған суреттерімді алып шықтым. Оларды байқап қалған Кішкентай ханзада күліп жіберді:
-Сенің баобабтарың аздап қырыққабаттарға ұқсайды екен...
-Немене?! Ал мен салған баобабтарымды мақтаныш тұтып жүрсем!
-Сенің түлкің... оның құлақтары... олар мүйізге ұқсап қалыпты ғой... құлақтары тіптен ұзын екен!Сосын ол тағы күлді.
-Сен тым қаталың, балақай, мен айдаһар жыланды ішкі және сыртқы кейпін бейнелеген басқа сурет салу қолымнан келмейді.
-Жарайды, -дедіол,
 -балалар оны жақсы біледі.Сонымен, мен тұмылдырықтың суретін салып бердім.Оны ұсынып жатып жүрегім аузыма тығылғандай болды:
-Мен білмейтін жоспарың бар сияқты...Бірақ ол жауап қатпады. Сосын маған былай деді:
-Сен білесің бе, менің Жер бетіне түскеніме ертең бір жол толады...Сосын біраз үнсіздіктен соң былай деді:-Осы маңға таяу жерге түскенмін...Сөйтті де, қыызарып кетті.Тағы да, неге екенін білмеймін, мені бір түрлі уайым басып кетті. Дегенмен, ойыма бір сұрақ сап ете түсті:
-Демек, сегіз күн бұрын мен сені адам мекенінен мыңдаған шақырым алшақта кездестірген кезімде, жападан-жалғыз кездейсоқ қыдырып жүрмеген болдың ғой? Сен құлаған жағыңа бе алып бара жатқан екенсің ғой?Кішкентай ханзада тағы да қызарып кетті.Ал мен күмілжи түсіп сөзімді былай деп жалғадым:
-Мүмкін, бір жыл толған шығар?Кішкентай ханзада қайта қызарды. Ол ешқашан сұраққа жауап бермейтін, бірақ адам бетінің қызарғаны «иә» деп құптағанын білдірмейтін емес пе еді. Солай емес пе?
-Мен қорқып тұрмын, -дедім күрсініп.Бірақ ол маған былай деп жауап қатты:
-Сен енді жұмысқа кірісуге тиіссің. Ұшағыңа қайтып бар. Мен сені осы арада тосамын. Ертең кешкісін қайта орал...Дегенмен, менің көңілім саябыр таппады. Түлкі есіме түсіп кетті. Қолға үйретіп алуға жол берсең, кейін жылайтын кезге де душар болуың ықтимал.Құдықтың маңында қирап қалған ежелгі тас қабырғаның қалдығы бар еді. Келесі күні кешкісін жұмысынан қайтып келе жатқанда аяқтарын салбыратып тас қабырғаның үстінде отырғанКішкентай ханзадам алыстан көзіме түсті. Құлағым оның айтып жатқан сөзі шалынды:
-Сонымен сенің есіңде қалғаны ма? –деп жатты ол.
 –Тіпті де бұл жер емес қой!Басқа бір дауыс жауап берген болар, өйткені ол былай деп тіл қатты:
-Иә! Иә! Дәл сол күн, бірақ бұл жер емес...Мен қабырғаға дейін жақындап келдім. Көзіме әлі ештеңе түспеді. Сонда да, Кішкентай ханзада тағы да былай деді:-...Әрине, Сен менің құмдағы ізім қай жерден басталатынын қара. Мені сол жерде күтсең болғаны. Бүгін түнде мен сонда боламын.Қабырғаға дейін жиырма қадам қалды, ал менің көзіме әлі ештеңе шалынбады.Кішкентай ханзада біраз үнсіздіктен соң тағы да былай деді:
-Сенің уың күшті ме? Сен маған ұзақ азап шектірмейтініңе сенімдісің бе?Мен тұрған жерімде қатып қалдым, ал жүрегім шым ете түсті. Бірақ әлі ештеңе түсінетін емеспін.
-Енді кете бер, -деді ол...
–Менің жерге түскім келіп тұр! Аяқ астына еңкейіп қарағаным сол екен, тұрған орнымнан ыршып кеттім. Отыз секунд ішінде мерт ететін сары жыланның бірі Кішкентай ханзадаға оқтай қадалып тұрған еді. Қалтамды ақтарып, тапаншамды іздеген қалпымша жыланға қарай жүгірдім. Бірақ менің тысырымды естіп қалған жылан асығып –аптықпай, жай ғана құмға сіңіп бара жатқан бұлақтай баяу иреңдеп барып, жездей сыңғыр етті де, тастардың саңылауына кіріп кетті. Мен түрі сұп-сұр болып кеткен Кішкентай ханзадамды қағып алу үшін, қабырға іргесіне дер кезінде жеттім.
-Бұл не сұмдық! Сен енді жыландармен әңгімелесетін болғанбысың!Мен оның өмірі тастамайтын алтын түстес сары бөкебайын шештім. Самайын сулап, су жұтқыздым. Оған сұрақ қоюға батылым жетпеді. Ол маған байыптап қарады да, қолымен мойнымды құшақтап алды. Мен оның жүрегі мылтықтың оғы тиіп мертіккен құс тәрізді әлсіз соғып тұрғанын байқадым. Ол маған: 
-Мен сенің ұшағыңның ақауын тапқаныңа қуаныштымын. Сен енді өз еліңе қайта аласың...
-Оны қайдан білдің?Мен оған жұмысымның оңға басқанын енді айтпақшы болып оқталып отыр едім.Ол еш жауап қатпастан былай деп сөзін сабақтады:
-Мен де бүгін үйіе қайтамын...Сәлден кейін мұңға бата:
-Ол анағұрлым алыс... анағұрлым қиын нәрсе. Мен бір ғажайыптан тыс нәрсенің болып жатқанын сездім. Оны кішкене бөбекке ұқсатып, құшағыма алдым. Сонда да ол маған құшағымнан сытылып шығып, мен сақтапқала алмайтын құрдымға құлап бара жатқандай сезілді.Ол ұшы-қиырсыз алыста адасқандай көзқараспен қарады.
-Менде сенің қошақаның бар. Қошақан үшін жасалынған жәшкі те бар. Сосын оның тұмылдырығы бар... Сөйдеді де, мұңды түрмен күлімсіреді.Мен ұзақ күттім. Бетіне қан жүгіріп, аздап жылына бастағандай болды.
-Балақай, сен үрейленіп қалғансың-ау деймін...Әрине, тұла бойын қорқыныш билеген ғой. Алайда, ол жай ғана езу тартып:-Үрейдің көкесін бүгін кешке көрермін...Көмек беруге шамам келмейтін нәрсе боларын сезгендей тағы да тұла бойым түршігіп кетті. Бұл күлкіні ешқашан естімеуім мүмкін деген ойға төзе алмайтынымды түсіндім. Оның күлкісі мен үшін шөл даладағы сылдырап аққан бұлақтай еді.
-Балақай, мен сенің күлкіңді естігім келім тұр...Бірақ олмаған:
-Бүгін түнде бір жыл толады. Менің жұлдызым өзім құлап түскен жердің дәл төбесінде тұрады...
-Балақай, жылан да, түндегі жолығу, жұлдыз да жай бір қорқынышты түс болар...Ол сөзіме жауап берместен, маған былай деді:
-Ең маңызды нәрсе көзге көрінбейді...
-Әлбетте...
-Бұл гүлді көру сияқты. Егер сен бір жұлдыздың үстінде өсіп тұрған гүлді жақсы көрсең, түнде аспанға қарасаң болғаны, барлық жұлдыз гүлдеп шыға келеді.
-Солай ғой...
-Су жайында да солай. Сен құдықтан арқанмен тартып алып шығып, маған ішуге берген су ән әуені секілді еді ғой, есіңде ме... ол зәм-зәм суы болатын.
-Әрине...-Сен түнде жұлдыздарды тамашалайтын боласың. Менің жұлдызым тым кішкене болғандықтан, оның қайдаорналасқанын көрсете алмаймын. Мүмкін сол дұрыс шығар. Менің жұлдызым сен үшін көп жұлдызды бірі ғана болып қалады. Сонда сен барлық жұлдызды тамашалауды жақсы көріп кетесің... Олардың бәрі сенің достарыңа айналды. Ал содан соң мен саған сыйлық тарту етпекшімін...Сөйтіп ол тағы да күліп жіберді.
-Пах, балақай, балақай, сенің күлкіңді қандай жақсы көретінімді білесің ғой!
-Дәл осы менің тартуым болады... су жайындағы әңгіме тәрізді...
-Мұнымен не айтпақшысың?
-Адамдар үшін жұлдыздар әр түрлі. Саяхатшылар үшін жұлдыздар жол көрсетеді. Басқалар үшін олар тек кішкене жарық шоқтары ғана. Ал ғалымдар үшін олар тек шешімі жоқ мәселе. Менің іскер пайдакүнемім үшін олар алтын еді. Бірақ сол жұлдыздардың бәрі де үнсіз қалатын. Ал сенің ешкімде болып көрмеген жұлдызың болады...
-Қалайша? -Мен көп жұлдыздың бірінде мекен ететін болғандығымнан, сол бір жұлдыз үстінде күліп жүргендіктен, түнде аспанға көз тіккенкезіңде барлық жұлдыздар сен үшін күліп тұрғандай болады. Сенде күле білетін жұлдыздар болады.Ол тағы да күледі.
-Ал сен жұбаныш тапқан кезіңде (адамдар жұбаныш таппай қойамайды), менімен таныс болғаныңа риза боласың. Сен мен үшін өмір бойына дос болып қаласың. Сенің маған қосылып бірге күлгің келетін болады. Кей кезде сен терезеңді айқара ашып тастасаң, жаның жай табатын болады... Сенің аспанға қарап күлгеніңе жолдастарың таң қалатын болады. Сонда сен оларға:
«Иә, жұлдыздар үнемі менің күлкімді келтіреді!» деп айтатын боласың. Олар сені ақылынан алжасқан деп ойлауы мүмкін. Сөйтіп мен саған жолдастарыңның алдында ыңғайсыз жағдай туғызамын...Ол тағы да күлді. -Жұлдыздардың орнына сыңғырлап күле беретін бір топ кішкене қоңыраулар бергендей боламын...Ол тағы да күлді. Сосын қайтадан салмақты қалыпқа түсіп:-Білесің бе... бүгін түнде... бармай-аққой.
-Мен сені қалдырып кете алмаймын.
 -Менің түрім азаптанып жатқан, тіпті өліп кеткен сияқты болып көрінді. Солай болуы тиіс. Мұны көруге келмей-ақ қой, қажеті жоқ.
 -Мен сені тастап кетпеймін. Оның көңілі алаң еді.-Менің бұлай деп айтып тұрған себебім... жыланның да кесірінен. Оның сені шағып алғанының керегі шамалы... жыландар жауыз болады. Әншейін бір ләззат алуы үшін шаға салуы ықтимал.
 -Мен сені тастап кетпеймін. Сосын ол көңілі әлденеден жұбаныш тапқандай:
-Олардың екінші рет шағуына уыжетпейтіні де рас...Бұл түні Кішкентай ханзаданың қалайша жолға аттанып кеткенін байқамай қалдым. Сыбдырсыз қашып кетіпті. Мен оны қуып жетіп қатарласқанымда, ол өзіне сенімді, әрі жылдам адымдап бара жатыр екен. Ол маған тек:-Ә, сен екенсің ғой... –деді. Ол менің қолымды алды. Сөйтіп ол тағы мазасыздана бастады:-Бекер істедің. Қиналасың ғой. Менің түр-әлпетім өліп кеткен адам сияқты көрінеді, ол әрине шын емес...Мен үн қатпадым.
-Түсінесің ғой. Жол ұзақ. Мен мында денемді алып кете алмаймын. Ол тым ауыр.Мен үндемедім.
-Бұл аршып тастаған ескі қабық тәріздес. Ескі қаңқалар үшін қамығудың қажеті жоқ...Мен тағы үндемедім.Оның батылдығы кеміп, еңсесі түсейін деген сияқты. Дегенмен, тағы бір рет тырысып көруге оқталды:-Білесің бе, керемет болады. Мен де жұлдыздарға қараймын. Мен үшін барлық жұлдыздар айналмалы шығыршығы бар құдық сияқты көрінеді. Жұлдыздардың бәрі маған су ұсынатын болады... Мен үн қатпадым.-Қандай қызық болады десеңші! Сенде бес жүз миллиондай сылдырмақ қоңыраулар болса, менің бес жүз миллион құдығым болады...Жасына булығып, ол да үндемей қалды...
-Міне, келдік. Алға бір қадам жалғыз басуыма рұқсат ет.Сөйтті де, ол құмға отыра кетті, себебі ол қорқып тұр еді.Сәлден соң:
-Білесің бе... менің гүлім... ол үшін мен жауаптымын! Ал ол өзі сондай нәзік! Өзі сондай ақкөңіл. Бүкіл дүниеденқорғану үшін түкке тұрмайтын төрт тікенегі ғана бар... Мен оның қасына отыра кеттім. Тік тұра беруге шамам жетпеді.
-Мінеки... Бәрі бітті...Ол тағы да аздап кідіріңкіреп қалды да, сосын орнынан тұрды. Бір адым алға басты. Мен орнымда қалшиып тұрып қалдым. Оның аяғының қасына сары найзағай жарқ еткендей болды. Ол бір мезет қозғалмай тұрып қалды. Айқайлаған жоқ. Бөрене тәрізді тұрған орнында жанына қарай қисайып құлай берді. Құм үстінде болғандықтан, сыбдыр еткен дыбыс та шықпады. Міне, содан бері алты жыл өтіп кетті... Мен бұл оқиғаны ешқашан айтқан емеспін. Жолдастарым менің аман-есен қайтып оралғаныма қуанды. Мен көңілсіз едім, оларға: 
«Шаршап-шалдыққандықтан болар...» дей салдым. Енді қазір жұбаныш тапқан сиятқтымын. Олай дегенім... түгелдей емес әрине. Дегенмен, мен оның планетасына қайтып оралғанына күмәнім жоқ, өйткені таң атқанда оның денесін таппағанмын. Ауыр дене де емес еді ғой... Ал түнде жұлдыздарға құлақ түргенді жақсы көремін. Олар бес миллион кішкене қоңыраулар тәрізді...Міне, қызық нәрсе! Кішкентай ханзада үшін суретін салып берген тұмылдырыққа қайыс белбеу қосып беруді ұмытып кетіппін! Ол оны ешқашан қошақанына кигізе алмапты да. Сонда өзімнен өзім былай деп сұраймын: «Планетасында не болып жатыр екен? Мүмкін қошақан гүлді жеп қойған шығар...»Кейде мен өзіме-өзім:
 «Жоқ, әрине, жоқ! Кішкентай ханзада түнге қарай гүлін шыны қалпақпен жауып қояды. Ал қошақаннан көз жазбайтын болар...» Солай деймін де, өзімді бақытты сезініп кетемін. Ал жұлдыздар болса, аспанда жайлап қана жымың қағады. Кей кезде меніштей: «Бірде болмаса бірде босанып кетсе бәле болғаны! Бір күні кешкісін шыны қалпақты жабуды ұмытып кетсе немесе түн ішінде қошақан сыбдырсыз босанып кетсе...» Ондай кезде қоңыраулар зар илеп жылайды! Жұмбақтың көкесі осында жатыр. Әлемнің адамзатқа беймәлім бір бұрышында, өмірі көрмеген бір қошақан раушан гүлді жегенін немесе жемегенін білген, мен сықылды Кішкентай ханзаданы жақсы көріп қалған сіздерүшін де мәні зор болар. Сонда бүкіл дүниеде бәрі өзгеше болып көрінер еді... Аспанға көз салыңызшы. Өзіңізден:
 Қошақан гүлді жеп қойды ма, әлде жоқ па? –деп сұраңызшы. Сонда бәрінің басқаша өзгеріп шыға келгеніне көзіңіз жетеді...Мұның қаншама маңызды екенін ешқашан ешбір ересек адам түсіне бермейді!Бұл мен үшін дүниедегі ең сұлу, әрі ең көңілсіз табиғат көрінісі. Бұл алдыңғы беттерде бейнеленген табиғат көрінісінен аумайды, бірақ мен оны тағы бір рет сізідерге көрсету үшін салдым. Міне, осы жерде Кішкентай ханзада алдымен пайда болып, сосын жоқ болып кеткен. Алда-жалда Африканың шөліне сапар шегіп қалсаңыз, бұл жерді танып алу үшін назар аударып, жақсылап қарап алыңыз. Ал егер де сәті түсіп осы жерден өте қалсаңыз, сізден өтінемін, асықпаңызшы, жұлдызды аспан астында сәл ғана кідіре тұрыңыз! Егер десол мезетте бір балақай сізге жақындап келіп күлсе, егерде оның алтындай сары шаштары болса, сіздің сұрағыңызға жауап қайтармаса, сіз, әрине, оның кім екенін түсіне қоясыз. Қайырымды бола көріңіз! Мені сонша ренжіте бермей, маған оның тезірек қайтып келгені жайлы жазып жіберіңізші...",https://ertegiler.kz/story/kishkentai-khanzada,2025-01-29
"Қазақ халқының ұлттық ертегілері

Алдар алпыстан асып, бұрынғы тұрған өлкеден екінші өлкедегі бір ханның қол астындағы көп елдің ішіне келеді. Ел Алдарды құрметтеп, көрнекті орыннан қоныс беріпті. Көшіп кеткен өлкесінің тоналған байы, саудагері, ишаны, шайтаны, ханы бас құрап, Алдарды тауып, алтындарын қайтарып алмақ болады. Төрт ханның нөкерлерінен сұрыпталып, алаяқ қудан, елді құртқан сұмнан ала шапан кигізіп алпыс кісі шығып, Алдарды тауып келуге аттандырады. Бұлар астыртын сұрау салып, елден елге өтіп, тұтқиылда бас салуға келе жатқанын Алдар естіп, үйіне ауыл адамдарын түгел жинап, жеті қой сойып, ас береді.
 — Жақсылар тұз-дәм айдап орталарыңа келіп, құрметтеріңізді көріп отырған қонақ едім. Таңертең Әзірейіл келіп: «Күн жарым өмірің қалды, қамыңды жаса», - деді.
—«Қам» дегенде ол дүниеге қазан-ошақтың керегі болмас. Осы отырған көпшілікпен өзім бірлесіп, моламды қазбақпын. Өлген соң, жуып ешкім әуре болмасын, өзім жуынып кебінімді киейін. Бүгін моламды қазарда жеті қой сойдым,бұл-қош айтарым, ертең өлерде жеті қой соям, ол молаға көмерім болады. Жеті, қырқымды өлген соң балаларым бере жатар, ол менің міндетім емес. Ал жүріңдер, моламды қазайық, - дейді Алдар. Жиналған адамдар қайран қалады. Шоқ ағаштың ортасындағы алаңнан: «Менің молам осы жерден болсын, тірідегі үйім түндікті киіз үй еді, молам да соған ұқсас болсын», - деп, моласын дөңгелек етіп қаздырып, бүйірінен есік, төбесінен тесік қалдырып, моласын жаптырады. Түнде ішіне: он күнге мол жеткендей ас-суын көп қылып, отын жинап, шақпақ тас, түтік мақта, қалақ, көсеу кіргізіп қояды. Ертеңіне елді қайта жинап, жеті қой сойып беріп, қош айтысады. Киіп жүрген киімдерін қолынан үлестіріп, үстіне ақ кебін киіп, қатын-баласына көрісіп, моласына кіреді.
— Енді аузын жауып, құрандарыңды оқып, қайта беріңдер, - дейді. Ұзын аят оқылып, қатын-балалары жылайды. Молдалар Алдардың үйінде отырып, құран шығарады. Жетісін беріп жатқанда, іздеп жүрген алпыс жасауыл келеді. — Бұларың не? - дейді алыстан келген адамдар.
 
— Бұл Алдар деген ақ пейіл адам еді. Сол өліп, жетісін беріп жатырмыз, - депті жиналған жүрт.
— Қолымызға тірі түспей-ақ кетті, - десіп күңкілдепті қулар.
— Кел, мұның моласына барып көрейік, - дейді біреуі. Өзгесі мақүлдап, молаға келеді. Төбесіне шығып тесікті көреді.
— Ой, құдайдың қүдіреті-ай, мынаның моласынан түтін шығыпты. Талай кісіні зарлатып еді, енді тозаққа өртеніп жатыр екен. Бұл мұндардың моласына бір-бір отырып кетейік, -деседі.
— Ал баста!
Бірі төбедегі тесікке отыра бергенде, қызып тұрған көсеу май құйрыққа быж ете қалады. Ернін тістеген күйі шалбарына орала, жүгіре түседі.
— Болдың ба? - дейді кезекте тұрған бірі. Ол ернін тістеген күйі, иегін тесікке қарай нұсқайды. Қүйрығын екіншісі де күйдіріп, үшіншіге иегін көтереді. Сөйтіп бәрі де құйрығына күйген көсеуді бастырып, елге көріне алмай, атқа да міне алмай, бір көлдің басына келіп, аттарын сойып, үнем қылып, құйрықтары жазылғанша жатады да, тәуірленген соң, сол елдің ханына келеді. Олар арызын айтып, хандарының хатын көрсетіп отырғанда, үстіне үлде мен бүлде киген бай адам ханның ордасына келіп, кіруге рұқсат сұрайды. Жібекпен кебіндеп ат мінген кісіні хан өзі шығып қарсы алады. Төр алдындагы төсегіне отырғызып, шекершербетін беріп отырып, келген жұмысын сұрайды.
 — Құрметті тақсыр хан! Көп жүрген еліңдегі Көсеу деген бай едім. Әкемнен көп қазынамен бірге алты жүз құл қалып еді. Соның ішіндегі алпыс бұзығы қашып, момынды елден талап, керуенді жолдан талап қарақшы болып кетті.
Соларды іздете қуып, ордаңызға келіп отырмын. Солар - мынау отырғандар. Бәрінің құйрығына көсеу басқан таңбасы бар. Нанбасаңыз, шешіндіріп көріңіз. Мынаусын пәлен ханның елінен, мыналарды түген ханның елінен сатып алғанмын, құйрықтарына басылған көсеу мынау, - деп көсеуді ханның алдына қойыпты Алдар. Хан нөкерлерін шақырып шешіндірсе, бәріне таңба басылған болып шығады. Хан алпысының айтқан сөзін тыңдамай, қаһарына мінеді де, бәрін зынданға жауып:
— Енді не істейсіз, бай? Байлатып еліңе жеткізіп берейін бе, әлде алыстан келген біреуге саттырып, алтынын алып берейін бе? - депті. 
— Тақсыр, бұл алаяқтар, қайтып барғанмен тыныш жүрмес, саттырып ақшасын беріңіз, - депті. Сол кезде ел талайтын бір патша, ұрықарыдан нөкер жинап, сондай адамдарды сатып алып жүр екен. Саудагерлер осы ханның еліне келіп, алпысына бір дорба алтын беріп, сатып алыпты. Алдар алтынды алып, аулына кайта келіпті. Кейінгі ханның ордасынан шыққан соң, «көсеу» деген ат қосылып, Алдар Көсеу болыпты.
Ол көсе емес екен, сақалы беліне түскен, бетіне нұры тамған сұлу кісі бо-лыпты. «Көсеу» деген сөз қысқартылып, халық Алдар Көсе деп атап кетіпті.",https://ertegiler.kz/story/kose-atanuyi,2025-01-29
"Шарль Перро

Баяғы заманда бір кісінің әйелі ерте дүниеден айтып, екінші рет үйленіпті. Оның айтыс болған әйелінен бір қызы бар екен. қыздың өгей шешесі өте қатыгез адам еді. Оның өзімен еріп келген дөрекі екі қызы бар болатын. Өгей шеше келген күннен бастап, өз қыздарын аялап, өгей қызына атал болады. Ылғи қиын және лас жүмыс тар беріп, күн көрсетпейді. қыздың сәл отырып тыныс aлуына да уақыт болмады. Кейде қатты шаршаған ол, пештің күлін шығарып жатып, күлдің үстіне отыра кетуші еді. Осыны үнемі көріп жүрген өгей әпкелері оны маза тап «Күл қыз» деп атап кетеді.
 

Бірде хан сарайында үлкен бал өткізілетін болады. Оған барлы мәртебелi, бай адамдар шақырылады. Шақыру қағaазы Күл қыздың өгей шешесі мен қыздарын ың да олына тиеді. Сол күн нен бастап өгей шешесі патша сарайына баруға ызу даярлы жүргізе ді. Yйдің бар тірлігімен Күлқыз айналысады. Ол аз болса, үшеуі үш жа тап арыбері жүмсап, мазасын алады. Осылай патша сарайы на баратын кез де жа ындайды. Күлқыз түні бойы ұйықтамай, үшеуінің көйлектерін әшекей лейді. Ертеңінде ерке қыздар шешелерімен бірге дайын түрған көйлектерді киіп, күй меге арай бет алады. Yйден шығып бара жатып Күл қыздан:
– Сен патша сарайына барғың келе ме? – деп сүрайды. Патша сарайын, сарайда өтетін бал ды көргісі келген қыз басын изейді.
– Онда үйді түгел тазалап шық, ысты отынды жар, гүлдерді суар, ыдыстарды жу, содан соң терезеден қарауыңа болады, – дейді өгей шешесі мысқылдай сөйлеп. Шешесінің жанында отырған екі қызы Күлқызды мазақтап күледі. Күлқыз жылап қала береді. Осы кезде қайдан екені белгісіз бөлмеде бір мейірімді сиқыршы әйел пайда болады. 
– Қызым, жылама, балға барғың келсе, маған үлкен асқабақтауып бер, – деп жылы шырай танытады. Мейірімді сиқыршы ондағы асқабақтардың арасынан ең үлкенін таңдап, сиқырлы таяғымен түртіп алады. Сол кезде әлгі асқабақүлкен және әдемі алтын күймеге айналады. Жанында жүгіріп жүрген тыш андарды түртіп еді, асыл түқымды жылқылар пайда болады. а панaға түс кен үлкен атжалман да іске жарайды. Одан мүртты ат қосшы шығады. Дәл осылай Күл қыздың жыртық көйлегі тек ханшайымға лайықты керемет сәнді көйлекке айналады. Аяғындағы тозығы жеткен кебіс жар, хрусталь кебіс боп шыға келеді. Күл қыздың қуанышын да шек жоқ. Мейірімді сиқыршы әйел оны шығарып салып түрып:
– Есіңде болсын, сағаттың тілі тура он екіні соққан да сиқырдың күші жойылып, барлығы өз орнына келеді, – деп ескертеді. Сонымен, алтын күйме сарайға лезде жетеді. Күлқыз қысыла ымтыры ла ішке кіреді. Сарайдағылар айдай сүлу аруды көріп, таң ала ды. Ханзада жұмбақ ханшаяымды биге шағырады. Жігіт қыздан көзін алар емес. Екеуі кеш бойы бірге билеп, бірге жүреді. Осылай ханзада мен Күлқыз балдың сәніне айналады. Кенет сағаттың тілі он екіге келіп, қыздың есіне сиқыршы әйелдің айтқан ескертуі түседі. Ол ханзадамен асыға қоштасып, сарайдан жүгіріп шығып кетеді. Yйіне оралған Күлқызды баяғы сиқыршы әйел күтіп алады.

Қуаныштан көзі оттанай жанған қыз оған сарайда көрген білгендерін айтып береді. «Ханзадамен тағы бір жолықсам» деген өтінішін айтады. Сиқыршы әйел өтінішті қабыл алады. Ертеңінде, ер теңгілік астан кейін Күлқызға өгей әпкелері патша сарайында көрген білгендерін, әлгі жүмбақ ханша туралы айтып тауыса алмайды.
– Келесі жолы мені ала кетіңіз дерші. Балға мен де барайын, өз көзіммен көрейін, – деп сүранады қыз.
– Саған не жоқ! Ондағыларды қорқыту үшін барасың ба? Түріңе қарасаңшы! – деп ұрсады өгей әпкелері. Сөйтіп уақыт зымырап өтіп жатады. Бір күні: «Патша сарайында тағы да бал өткізілейін деп жатыр. Балға өткенде болған қонақтар түгел шақырылыпты», – деген хабар келеді. Өгей шеше мен екі қызы тағы да әбігерленеді. «Ханзада бізге назар аударып қалар», – деп үміттенген екі әпкесі жанталасып балға дайындалады. Бірде, тіпті, ханзадамен ортаға шығып, қалай билей тіндерін айтып, бір-бірімен ұрсысыпта қалады. Күл қыз / Золушка олардың бүлғымалы тарына қарап күледі. Сөйтіп балға баратын күн де келіп жетеді. Өгей шешесі қыздарын ертіп, сарайға аттанады. Арттарынан алтын күймеге отырып, Күлқыз шығады. Жүмбақ ханшаны көріп, ханзада қуанып кетеді. Айналасындағыларды байқамай, бар уақытын Күлқызбен өткізеді. Алайда бұл керемет сәттер лезде өте шығады. Кенет сағат дыбыстап белгі беріп, түн ортасы болғанын хабарлайды. Бақыт үшағында жүрген қыздың қайтатын уақыты болады. Күлқыз тағы да ханзадамен асыға қоштасып, сыртқа қарай жүгіре жөнеледі. Түкке түсінбеген ханзада аруды тоқтатпақ болады. Бірақ Күлқыз алды артына қарайтын емес. Асығыс сарайдан шығып кетеді. Ол баспалдақтармен асығып аптығып түсіп келе жатып, абайсызда хрусталь кебісінің бір сыңарын түсіріп алады. Ханзада қызды қуып жете алмайды. Басы салбырап кері айт ан ол баспалдақтармен жоғары көтеріліп келе жатып, ханшайымның Аяғынан шешіліп қалған бір хрусталь кебісін тауып алады. Ал Күлқыз сыңары жоқ хрусталь кебісті көтеріп, үйіне оралады. Ертеңінде өгей шеше мен ыздары патша са райында көргенбілген дерін, әлгі жүмба хан ша туралы тағы да әңгіме етеді. Екі әпкесінің жүм ба ханшаның кім екенін білмей бастары атады. Олар сол сүлудың көз ал дарында жүрген Күлқыз екенін айдан білсін?! Осы кезде патша сарайынан шабарман келеді. Ол патшаның: «Мына хрусталь кебіс кімнің Аяғына тура келсе, сол ханзадаға түрмысқа шығады!» деген жарлығын айтады. Ол бүкіл патшалықты аралап, бойжеткен біткеннің бәріне хрусталь кебісті кигізіп көріпті. Бірақ кебіс ешкімнің Аяғына сыймапты. Кезек Күл қыздың үйіне келген екен. Өгей шешенің қыздары хрусталь кебісті қанша кимек болып тырысса да кебіске аяқтарының үшы ғана сыяды.
 – Сіздерде басқа қыз жоқпа? – деп сүрайды патша шабарманы. Екі қыз:
– Бар, ол – Күл қыз, үнемі кір кір болып жүреді, – деп мыс ылдай жауап береді.
– Мен патшалы тағы бойжет кендерің бәріне кигізіп шығуым керек. Сондықтан қандай болмасын, шақырыңыздар! – деп бүйырады шабарман. Өгей шеше дауыстап, Күлқызды шақырады. Отын жарып жүрген қыз қысыла үйге кіреді. Шабарман ештеңеге қарамастан хрусталь кебісті Аяғына өлшеп көреді. Кебіс шапшақ екен. Мүндайды күтпеген өгей шешесі мен әпкелері ауыздары ашыла қарап қалыпты. 
– Міне, ғажап! Аяғына үйып қойғандай дәл келуін қарашы! – дейді шабарман қуанышын жасыра алмай. Барлығы таңырқай қарап тұр, қыз хрусталь кебістің сыңарын қалтасынан шығарып киеді.

Іштері күйген екі әпкесі мен өгей шешесі амалсыздан Күлқыздан кешірім сүрайды. Мейірімді, инабатты қыз оларды кешіреді. Себебі оның тәні қана емес, жаны да пәк, таза, сүлу еді. Ханзаданың тапсырмасын орындаған шабарман Күлқызды сарайға ертіп келеді. Сарайдағылар жұпыны киінген қызды көріп, аңтарылып түрып қалады. Тек ханзада ғана жүмбақ ханшасын танып, жақын келіп қолынан ұстайды. Сол кезде баяғы мейірімді сиқыршы әйел пайда болып, ортада түрған Күл қыздың көйлегін сиқырлы таяғымен түртіп қалады. Сонда ескі көйлек аппақ, өте әдемі, өте сәнді көйлекке айналады. Күлқыз бүрынғысынан да арайланып шыға келеді. Ханзада Күлқыздан өзіне түрмысқа шығуын сүрайды. Қыз келісімін беріп, сарайда үлкен той болады. Осылай олар үзақ әрі бақытты өмір сүріпті.",https://ertegiler.kz/story/kul-kyz,2025-01-29
"Қазақ халқының ұлттық ертегілері

Баяғы өткен заманда бір байдың жалғыз баласы болыпты. Бір күндерде бай баласына бір мың сом беріп, оны алыстағы жәрмеңкеге жіберіпті. Бала бірнеше күн жәрмеңкені аралайды да басқа ұнамды ештеңе таба алмай, әкесінің берген ақшасына бір мысық сатып алыпты. Ол үйіне қайтқан соң, бай баласының келгенін естіп, не нәрсе сатып алып қайтқанын білуге келіпті.
 — Қарағым, жәрмеңкеден не нәрсе сатып алып қайттың?
— Әке! Мен сіздің берген барлық ақшаңызға бір мысық сатып алдым. Мұның қасиеттілігі сондай жер-жүзіндегі тышқаннан тышқан қалдырмайды, – дейді. Баласының бұл сөзіне ешбір жауап қатпастан, бай үйіне қайтып кетеді. Келер жылы сол уақытта бай баласына екі мың сом ақша беріп, тағы да базарға жібереді. Бұл жолы баласы барлық ақшасына бір бүркіт сатып алыпты. Үйіне қайтып келген соң, әкесі келіп сұраған екен, сонда бала:
— Ей, әке! Бұл жолы барлық ақшамды беріп, тамаша бір құс сатып алдым, сірә, бұл құстан құс қалдырмайтын қыран болу керек, – дейді. Әкесі баланың бұл сөзіне де еш жауап қайтармайды. Келер жылы сол уақытта үш мың сом ақша беріп, әкесі баласын тағы да базарға жіберіпті. Бұл жолы баласы бір тазы сатып алып қайтады. Үйіне келіп, әкесіне мақтанып:
— Әке! Мен бұл жолы барлық ақшама бір тазы сатып алып қайттым, мұның өнері сол: жер жүзіндегі қоян мен түлкіден, қасқырдан түк қалдырмайды, – депті. Әкесі бұған да ештеңе айтпастан кетіп қалады. Төртінші жылы төрт мың сом беріп, баланы тағы да базарға жіберіпті. Баласы бұл жолы бір үлкен сандық сатып алыпты. Оның ішінде не бар, не жоғын білмейді. Сатқан кісі бұған: 
— Бұл сандықты ашпа, бір өте қиын уақытта ғана ашарсың. Егерде жай уақытта ашсаң, зиян келтіреді, – депті. Байдың баласы сандықты үйіне алып келіп, қуаныш қып, әкесіне:
 — Бұл жолы берген ақшаңызға бір сандық сатып алып қайттым, – дейді. Малжанды бай жауап бермей, баласын өз үйінен біржолата қуып жібереді. Оның сатып алғап мысығын, бүркітін, тазысын, сандықты өзіне береді. Байдың баласы жылай-жылай, сандықты арқалап жүре-жүре шаршайды. Бір жерге демалуға отырады да сандығын жерге қойып, өзі ойға кетеді. Осы сандықты сатқан сатушының айтқан сөзі ойына түседі. Сандықты сол жерде ашып қараса, ішінде бір үлкен жылан жатыр екен. Жыланды көріп, ол талып қалыпты. Көптен соң көзін ашып қараса, жылан адамның тілімен сөйлеп отыр:
— Ей, жігіт, мені сатып алғаныңа көптен-көп рақмет! Енді сен мені өз үйіме жеткіз. Ондағы менің аталарым сенің істеген жақсылығыңа қарай шамасы келгенінше жақсылық істер, – депті. Байдың баласы олай ойлап, бұлай ойлап: «Не болса да бағымды сынап көрейін!» – деп, сандықты арқалайды да жыланның айтқан жеріне келеді. Ол бір терең құз екен, құздың іші толған жылан екен. Адамзатты көріп, жыландар бәрі басын көтеріп алып, ысқырыпты. Туғаннан бері мұндайды көрмеген сорлы бала қорыққанынан арқасындағы сандықтың аузын ашып, ішіндегі жыланды қоя беріпті. Жылан сандықтан шығып, өз тілінде ысқырған екен, жаңағы жыландар қайтадан өз орындарына жатыпты. Сонан соң қасындағы жылан баланы өз ініне ертіп келіпті де оны сыртқа тастап, өзі ініне кіріп кетіпті. Аздан соң жылан інінен қайта шығып, адам тілімен көп-көп рақмет айтыпты да балаға бір жасыл тас беріп: 
— Бұл тастың кереметі сондай — көңіліңдегіге қолыңды жеткізеді, бірақ бос жерге тастаушы болма, – депті. Бала бұған қуанып: «Мені көзді ашып-жұмғанша құсым мен тазыма жеткіз!» – дейді тасқа. Жыланның айтқаны рас екен. Көзді ашып-жұмғанның арасында баланы айтқан жеріне жеткізіпті. Тастың кереметіне көзі жеткен бала: «Енді бізді ешкім білмейтін патшаның жеріне жеткіз», – депті. Тас оның айтқанын орындап, көзді ашып-жұмғанша, бір жерге алып келеді. Бала жан-жағына қараса, алыстан бір үлкен шаһар көрінеді. Бала итін, мысығын алып, шаһарға келіп, ең шеттегі бір үйге кірсе, үйде шал мен кемпірден басқа ешкім жоқ екен. Шал мен кемпір оны бала қылып алыпты. Бала күнде таңертең аңға шығып, құс әкеліп, шал мен кемпірді асырап жүріпті. Бір күні ол күн шықпай далаға аңға шығып бара жатып, күннің екі бөлек болып шығып келе жатқанын көреді де шал мен кемпірге қайтып келіп, мұның себебін сұрайды.
— Қарағым! Бұл жерде күн біреу-ақ. Екінші күнмен қатар таласып шыққан хан қызының нұры, – дейді кемпір. Сол жерде бала хан қызына ғашық болыпты. Келер күні: 
— Ханның қызын маған айттырып кел! – деп кемпірді жібереді. Туғалы мұндайды естімеген кемпір әуелі шошып, баласы жалынып болмаған соң, амалсыз бармақшы болыпты. Баласы оған:
 — Ертең ерте таң атпай сен ханның ордасына барып, есігінің алдын сыпырып тұрғайсың. Хан тұрған соң: «Бұл не қылып жүрген кемпір?» – деп сұраса, сен: «Ханның қызын балама айттырғалы жүрмін», – дегейсің. Сонан хан ашуланып, сені: «Зынданға сал!» – деп, құлдарына бұйырар. Құлдары сені зынданға тастап жібергенде, сен аман-есен үйге келесің, – дейді. Сонымен бишара кемпір ертеңіне ерте орнынан тұрып, ханның ордасына барады. Хан оянған соң, кемпірді көріп:
— Неғып жүрген кемпірсің? – деп сұрайды. 
— Мен сіздің қызыңызды айттырғалы келген едім, дейді кемпір. Хан бұған ашуланып, құлдарына:
— Кемпірді зынданға сал! – деп бұйырады. Құлдары кемпірді қолынан ұстан апарып, зынданға тастап жіберген екен, кемпір зынданға түспей, аман-есен өз үйіне қайтып келіпті. Баласы ертеңіне тағы да кемпірді ханның қызын айттыруға жібереді. Кемпір ханның үйіне келіп, тағы да есігінің алдын тазалап жүргенін хан көреді. Кешегі кемпір екенін білген соң, құлдарына сенбей, зынданға тастауға ханшаларын қосып жібереді. Құлдары ханшалардың көзінше кемпірді зынданға тастап жіберіпті, бірақ кемпір тағы да өз үйіне қайтып келіпті. Келесі күні кемпір тағы барыпты. Үшінші рет барғанда, ханның өзі шығып, кемпірді өз қолымен кескілеп, отқа жандырып жіберіпті. Баласы мұны біліпті де жасыл таспен кемпірдің өртенген сүйегін жиып алып, тағы да тірілтіп, өз үйіне келіпті. Кемпір өлместігін білген соң, ертеңіне тағы да барып, ханның қызын сұрапты. Хан кемпірді көріп, мұның өлместігіне көзі жеткен соң: «Мұнан құтылмаспын. Онан да қалың малды көп сұрап, шошытып құтылайын », – деп, кемпірге: 
— Ей, кемпір! Мен саған қызымды берейін, бірақ қалың малыңа қырық кара жорға, қырык қара жүйрік ат бер, түсі бірдей болсын, қырық нар түйе бер, түсі бірдей болсын, бір түсті қырық сиыр, қырық қой бер, түсі бірдей болсын, қырық ешкі бер, өңі, түсі бірдей болсын. Онан соң бір түннен қалдырмай, жерде де емес, көкте де емес, бір алтын сарай жаса. Екі бәйтерек орнат, оның бірі алтыннан, бірі күмістен болсын. Ол екі бәйтеректің түбінен бұлақ ағызып қой. Сонда қызымды беремін, – депті. Хан: «Осы сөзіммен кемпірден құтылдым» – деп ойлайды. Кемпір үйіне келіп, баласына бастан-аяқ ханның сұраған қалыңмалын айтқан екен, баласы далаға шығыпты да жасыл тасты алып, бастан-аяқ ханның сұраған қалыңмалын айтып, тасты қоя беріпті. Ертеңіне бала орнынан тұрса, бәрі де айтқанындай орындалған екен. Хан тұрып қараса, кешегі сұраған қалыңмалының бәрі ордасының жанында жүр екен. Не көкте емес, не жерде емес, алтыннан жасалған сарай күнмен шағылысып төбеде тұр; гауһар тас пен күмістен жасалып орнатылған екі бәйтерек тұр, ол екеуінің түбінен бұлақ ағып жатыр. Хан қырық күн тойын, отыз күн ойын қылып, кемпірдің баласына қызын беріпті. Баланы өзінің орнына хан қылып, біраздан соң, кәрі хан дүниеден қайтыпты. Хан болса да бала жасынан үйренген әдетімен ерте тұрып, итін ертіп, құсын алып, аң аулап жүреді екен. Бір күні далада аң аулап жүргенде, оған қуаяқ кемпір кез болады. Кемпірді көріп, хан аяп, өз үйіне қызмет қылуға әкеп қояды. Кемпір ханның үйінде ханымынан басқа адамды көрмейді. Не жұмыс болса да өзі істеліп, өзі бітіп тұрғанын көреді. Кемпір мұны көріп, ханға айтуға батпай, ханымнан сұрапты. Ханша:
— Ханның бір жасыл тасы бар, осы жұмысты сол істейді, – депті. Сонда кемпір: 
— Маған жұмыс істеткенше, бәрін сол тасқа істетейік, хан аң аулап кеткенде, тасын үйге тастап жүрсін. Соны сұрап алып қал, – дейді. Ханым мұны мақұл көріп, тасты ханнан сұрап алып қалған екен, бір күні тас кемпірдің қолына тиген соң, тасты алып кемпір: «Осы ханымды, алтын сарайымен, менімен Қарақұл деген ханның жұртына көзді ашып-жұмғанша апар!» – дейді. Тас айтқанын орнына келтіреді. Кемпір Қарақұл деген ханның жіберген жансызы екен. Ханның ханымына Қарақұл қыз күнінен ғашық болып жүреді екен. Кемпірді соны қалай да болса алып келу үшін жіберген екен. Қарақұл хан ғашығы келген соң, қырық күн тойын, отыз күн ойын қылады. Мұндағы қалған бала хан аңнан қайтса, үйінің орнында жұрты ғана қалған екен. Зар жылап, ел-жұртынан айырылып, бүркітін, итін, мысығын алып, айдалаға шығып, адам жүрмейтін, құлақ естімейтін жердегі бір үлкен өзеннің бойына барып, балық аулап, тамағын асырап тұрады. Арада неше айлар, неше күндер өтеді. Бір күні мысығы мен иті екеуі отырып өздері ақылдасып:
— Бұл сорлы бізді өлімнен алып қалып еді, осы күнге дейін асырап сақтап келеді. Біз бұған бір жақсылық көрсеткен жоқпыз. Енді біз мұның жоғалтқан тасын тауып берейік, – десіпті. Сонымен иесі ұйықтап жатқанда, ит пен мысық екеуі тасты іздеуге сапар шегеді. Көп күндер, көп айлар өткен мезгілде ит пен мысық бір үлкен шаһарға келіпті. Шаһардың ішін аралап жүрсе, не көкте емес, не жерде емес, баяғы өз иесінің сарайын көреді. Бір күні Қарақұл хан мысық пен итті көріп, тамақ бергізіпті. Ит пен мысық сол үйді бірі ішінен, бірі сыртынан күзетіп жүріпті. Сөйтіп жүргенде, мысықты Қарақұл хан жақсы көріп, тамақ ішкенде жанына отырғызатын болыпты. Мысық тастың ханның өзінде екенін біліп, итке айтады, ит бұған ақыл үйретеді:
— Сен бір күні хан тамақ ішіп отырғанда, бір тышқанды ұстап алып, тірідей жұтып қой. Хан мұны көріп мырс етіп күліп, сені қабырғаға түртіп жіберер. Сонда тышқанды қайтадан құсып жібер. Сонда ханның жүрегі айнып, «һак» дегенде, аузындағы жасыл тас ұшып жерге түсер, сонда тасты сен тез қағып ал да маған жеткіз, мен үйден ала қашып кетермін, сені арқама мінгізермін. Сонан соң тасты иемізге апарын береміз, – дейді. Иттің үйреткенін мақұл көріп, мысық иттің айтқанындай, бір күні тамақ ішіп отырғанда, осының бәрін істепті. Мысық тасты ала қашып, итке беріпті. Ит мысықты арқасына мінгізіп, ала қашып, көп күннен соң баланың балық аулап жатқан жеріне келіпті. Өзеннің бойына келген соң, ит пен мысық дауласыпты. Судан өткен соң мысық айтыпты:
— Сен маған бер, сен үлкенсің, шаршағанда тілің салақтап, аузың ашылып кетеді, тас суға кетер, – депті. Ит бұл ақылға көнбей, судың ортасына келгенде, мысықтың айтқаны келіп, иттің аузынан тас түсіп кетіпті. Сол уақытта ұшып келе жатқан үйрек тасты қағып алып, жұтып қойып, ұшып кете беріпті. Арғы жақтағы баланың бүркіті мұны көре сала, үйректі іліп түсіпті де иесіне беріпті. Ит пен мысық судан шыққан соң, өзді-өзі ұрсысыпты. Бала ит пен мысығына риза болып, үйректі сойып жіберсе, үйректің ішінде тас жатыр екен. Бұған қатты қуанып, сол жерде тасқа: «Көзді ашып-жұмғанша Қарақұл ханның қатынын, кемпірін, өзін барша алтын сарайымен баяғы орнына алып кел!» – депті.Тас бәрін алып келеді. Бала баяғы өзінің хандық құрған еліне келіп, Қарақұл ханды, өзінің әйелін, кемпірді өлтіріпті де өзінің орнына бір жақсы адамды хан қылып отырғызып, өзі итімен, мысығымен, бүркітімен, тасымен жаһан кезіп кетіпті.",https://ertegiler.kz/story/Siqirly-tas,2025-01-29
"Қазақ халқының ұлттық ертегілері

Жер ананың сұлу қыздары. Ертеде Жер ана дүниеге екі сәби әкеледі. Екеуі туылғанда Жер ана біреуіне Ай, екіншісіне Күн деген есімдерді береді.Жер Күн мен Айды мәпелеп ,алтын бесікте бірдей тербетіп өсіреді.Осылайша екі ару өсе береді.Сұлулар өскен сайын бір-біріне сүйіспеншілік емес, жек көрініш пайда болады.
Күн де Ай да әркез айнаға қарап әдеміліктерін тамашалаумен болатын.Ия дәл солай, олардың жек көрінішін пайда болғызған міне осы сұлулықтарында еді.Екеуінде де әрқашан кім сұлу? — деген сауал туындайтын. Ай ару Күннің жарқылын жек көретін. Онымен бүкіл әлем жарқырап, тіпті Ай да жарқылдайтын. Екеуі тіл табыса алмайтынын түсінген Ай анасы Жерге барып:
 — Анашым мен Күнмен бірге тұра алмаймын, екеуімізді екі жаққа бөліп тастауыңызды өтінемін — дегенде Жер ана қатты ашуланады. Айға рұқсатын бермейді,сонымен қатар екеуіне Жер ана іштей қайғырып, жас қыздарының болашағына алаңдайды. Ең қорқыныштысы сұлу қыздарының бір-бірінен ажырап кетуі еді. Ай Күнге барып:
— Екеуіміз екі бөлек жандармыз.Мұны анамыз Жерге түсіндіру керек! Екеуіміз ешқашан тіл табыса алмаймыз-дегенде Күн де қалыспай: 
— Демек мен саған қарағанда сұлу екенімді мойындап , менен бөлініп кетпексің ғой — дейді. Бойын ашу ыза кернеген Ай Күнге барып ерегіседі.Ерегісіп жатқанда ашуланған Күн Айдың әдемі бетін тырнап тастайды. Ай арудың беті қатты теңбілденіп қалады.Оны көрген Ай қатты қайғыға батып, көз жасы көл болады.Сұлулығынан айырылған Ай , Жер ананың рұқсатынсыз алысқа кетіп қалады Күн Айдан кешірім сұрау үшін оны қанша іздесе де таппайды. Ал Ай болса түрінен ұялып Күннен қашып жүреді.Апалы сіңлі қанша тырысса да бірге бола алмайды.Енді мүлдем кеш еді.Сол сәттен бастап екеуі бір-бірін ешқашан көрмепті.Күн ұйқыға кеткенде Ай шығып, Ай ұйқыға кеткенде Күн шығыпты. Біз де туған бауырларымызға қамқор болмасақ, кейін арамыз бөлініп кетуі мүмкін.",https://ertegiler.kz/story/ai-men-kun,2025-01-29
"Шарль Перро

Бұрынғы өткен заманада бір қыз болыпты. Анасы оны өте жақсы көреді екен. Әжесінің де ең сүйікті немересі еді. Бірде әжесі немересінің туған күніне қызыл телпек сыйлапты. Қыз әжесінің сыйлығын басынан тастамай киіп жүретін болыпты. Содан бері көршілері кішкентай қызды «Қызыл телпек» деп атап кетіпті. Бір күні анасы бәліш пісіріп, қызына:
— Қызым, мына бәліш пен бір құты майды әжеңе апарып, хал-жағдайын біліп қайтшы, — дейді.
Қызыл телпек:
— Жарайды, анашым, апарып келейін, — деп бәліш пен май салынған себетті алады. Анасының сөзін екі етпейтін Қызыл телпек әжесіне барады. Оған әжесі тұратын ауылға жету үшін орман арқылы өтуге тура келеді. Қызыл телпек орманда жалғыз жүрудің қаншалықты қауіпті екенін білмеді. Сондықтан ол өлең айтып, гүл теріп, асықпай жүрді. Бір кезде орманның ішімен келе жатқан қыздың алдынан бір қасқыр шығады.
— Қызыл телпек, сен қайда бара жатырсын? — деп сұрайды қызды жегісі келген қасқыр.
— Мен әжемнің үйіне барамын, оған анамның пісірген бәлішін және бір құты май алып бара жатырмын, — дейді қыз.Қызыл телпек қасқырдың жаман пиғылынан бейхабар еді.
— Ал әжең қайда тұрады? — деп сұрайды қасқыр.
— Әжем бе? Ол орманның ар жағындағы ауылда, ауыл шетіндегі диірменнің жанында, диірменнің жанындағы бірінші үйде тұрады, — деп Қызыл телпек қасқырға әжесінің тұратын жерін дәл айтып береді. Бұл кезде жақын маңда отыншылар ағаш кесіп жатқан болатын. Қасқыр сол отыншылардың даусын естіп, қызға тиіспейді. Қызыл телпектің әжесінің тұратын жерін біліп алған ол алдымен әжесін жемек болады.
— Жарайды, мен де сенімен бірге сол ауылға барып, әжеңнің жағдайын сұрап қайтайын. Кел, екеуіміз жарысайық, әжеңе қайсымыз бірінші жетер екенбіз? Сен мына жолмен бар, мен ана жолмен жүрейін, — деп қасқыр өзіне ауылға тез жолды таңдап алады.

Қасқырдың ұсынысына келіскен қыз ұзақ жүретін жолға түседі. Ол жол - жөнекей асықпай гүл теріп барады. Ал қасқыр алды-артына қарамай, тура ауылға қарай тездетіп бет алады. Қызыл телпектің әжесінің үйіне осылай ерте жеткен ол есікті қағады.
— Тоқ - тоқ - тоқ!
— Бұл кім? — деп сұрайды әжесі.
Қасқыр дауысын жіңішкертіп:
— Әже, бұл мен ғой, немере қызың — Қызыл телпек, мен сізге қонаққа келдім, анамның пісірген бәліші мен бір құты майын ала келдім, — дейді.
Бұл кезде ауырып, төсек тартып жатқан әжей шынымен немересі келген екен деп ойлап: 
— Айналайын қызым, тұтқаның жанындағы жіпті тартсаң, есік ашылады, — дейді дауыстап. Қасқыр жіпті тартып қалады, сол кезде есік ашылады. Үш күн аш жүрген қасқыр баса көктеп кіріп келеді. Ашқарақтанып бірден әжейді бас салады да бүтіндей жұта салады.
Содан соң есікті жауып, басына әжейдің қалпағын киіп, көзіне көзілдірігін тағып, төсегіне жатады да қыздың келуін күтеді. Сәлден соң есікті Қызыл телпек қағады. 
— Тоқ - тоқ - тоқ!
— Бұл кім? — дейді жуан дауыспен, тойып алған қасқыр.
Қыз гүрілдеген дауысты естіп, қорқып кетеді. Артынша «Әжеме суық тиіп, дауысы содан өзгерген болар» деп ойлайды.
— Бұл мен, сіздің немереңіз — Қызыл телпекпін! Мені сізге анам жіберді. Бәліш пен бір құты май алып келдім. Қасқыр дауысын өзгерте қойып, жіңішке дауыспен:
— Тұтқаның жанындағы жіпті тарта ғой, қызым, сонда есік ашылады, — дейді. Қыз жіпті тартады, есік ашылып, үйге кіреді. Көрпемен бүркеніп жатқан қасқыр оған:
— Қызым, себетті үстелдің үстіне қойып, өзің менің қасыма кел, — дейді. Қызыл телпек бәліш пен май құйылған құты салынған себетті үстелдің үстіне қойып, қасқырдың жанына жақындайды. Қасқыр енді:
 

— Жолдан шаршаған боларсың, қасыма кеп жата ғой, — дейді. Әжем деп ойлаған Қызыл телпек қасқырдың жанына жатады да:
— Әже, әже, сіздің қолыңыз неге үлкен? — деп сұрайды.
— Сені қатты құшағыма басу үшін, қызым.
— Әже, әже, құлағыңыз неге сондай үлкен?
— Сені жақсы есту үшін, қызым.
— Әже, әже, көзіңіз неге үлкен?
— Сені жақсы көру үшін, қызым. — Әже, әже, тісіңіз неге сондай үлкен?
— Сені тезірек жеу үшін, қызым - ау! — деп Қызыл телпекті бас салып, аяғындағы кебісі, қызыл телпегімен бірге жұта салады. Байғұс қыз айғайлап та үлгермейді. Бірақ, бақытына қарай, дәл осы сәтте үйдің қасынан бір отыншы өтіп бара жатқан еді. Отыншы қасқырдың дауысын естіп, үйдің терезесінен қарайды. Үй ішінде, төсекте орнынан қозғала алмай жатқан қасқырды көреді. Оның қампиған қарнына қарап, не болғанын бірден түсіне қояды. Отыншы жыртқышты ұстап алып, қарнын жарып жібереді. Қасқырдың ішінен Қызыл телпек пен әжесі дін аман шыға келеді. Отыншы қасқырдың қарнын қайта тігіп, бос қоя береді.

Қызыл телпек пен әжесі отыншыға алғыстарын білдіреді. Әжесі шай қойып, немересі әкелген бәліштерді себеттен шығарып, дастарқан жаяды. Сөйтіп үшеуі жақсылап тұрып шай ішеді. Әңгіме-дүкен құрады. Қасқырдың сыбағасын қалай бергендерін айтып мәз болады.",https://ertegiler.kz/story/kyzyl-telpek-krasnaya-shapochka,2025-01-29
"Корней Иванович Чуковский

Мысықтар айтты түңіліп:
«Жалықтырды мяулау!
 Торайлардай біз де енді,
 Жүрейік бір қорсылдап!»
 Ал үйректер айтады:
«Біз де бақа секілді,
Ән саламыз не түрлі!»
Шошқа айтады: Мяу, мяу!
Мысық айтты: Хрю, хрю, хрю!
Үйрек айтты: Ква, ква, ква!
Тауық айтты: Кря, кря, кря!
Торғай айтты: Му-у-у!
Аю айтты: Ку-ка-ре-ку!
Көкек келді секіріп:
Ит болуға бекініп: Гав, гав, гав!
Қоян ғана саспады,
Секірмеді, қашпады.
«Өздеріңше сөйлеңдер,
Қайтесіңдер басқаны?
Мен айтпаймын өтірік,
Құр бекерге көпіріп.
Шатастырып барлығын,
Қалмаңыздар өкініп».
Қаздар айтты: Га-га-га!
Мысық айтты: Мур-мур-мур!
Құстар айтты: Чик-чирик!
 Жылқы айтты: И-и-и!
Шыбын айтты: Ж-ж-ж!
Бақа айтты: Ква-ква-ква!
 Үйрек айтты: Кря-кря-кря!
 Торай айтты: Хрю-хрю-хрю!
Орманда аю, Баю-баю!",https://ertegiler.kz/story/shatasu,2025-01-29
"Қазақ халқының ұлттық ертегілері

Баяғы заманда Асан мен Қасен деген екі дос болыпты. Екеуі де кедей адамдар екен. Асан ұлтарақтай жеріне егін егіп, Қасен өзінің аз ғана малын бағып, күндерін көріпті. Екеуінің де әйелдері қайтыс болған екен;
Асанның бар жұбанышы-ай десе аузы, күн десе көзі бар сұлу қызы болады да, Қасеннің үміті — ер жетіп қалған қайратты баласы болады. Бір жылы көктемде Асан егін салуға қамданып жатқанда, Қасен жұтқа ұшырайды: қыс аяғы қатты болып, аз ғана малы қырылып қалады. Көзінің жасы көл болып, Қасен досына жылап келеді:
— Асан, сенімен қоштасайын деп келіп едім. Аз ғана малым қырылып қалды. Енді аштан өлместің қамын қылып, қайыр сұрап тентіреп кетемін де,— дейді. Бұл сөзді естігенде, Асанның да көңілі босап, көзіне жас келіп, Қасен досын құшақтап тұрып: 
— Екеуіміз жан деген жолдас едік қой, мал-жанымыз бір емес пе еді? Менің егіндік жерімнің жартысы сенікі болсын. Көңіліңді жұбат, қолыңа кетпен алып, тырбанып тіршілік қыл,— дейді. Сол күннен бастап, Қасен де егін салып тіршілік етеді. Күн артынан күн, ай артынан ай өтеді. Арада біраз жылдар болады. Бір күні Қасен өзінің жерін қазып жүріп, кетпенінің зыңылдап, темірге тигенін байқап, таң қалады. «Бұл не ғажап екен?»— деп, сол жерді тереңдетіп қазып жіберсе, ішіне толтырып алтын салған бір қара қазан көрінеді. Қасеннің қуанышы қойнына сыймай, қазанның құлағынан сүйрей, досының үйіне қарай жүгіреді.
 — Сүйінші, Асан!— деп айғайлайды ол, жүгіріп келе жатып,— сүйінші, бақытты болдың, үлкен олжалы болдың, мен сенің жеріңнен ішіне алтын толтырылған қазан тауып алдым, енді кедейліктен құтылдың. Асан оны қуана қарсы алып:
 — Сенің адалдығыңды білем ғой, Қасен. Бірақ ол алтын менікі емес, сенікі. Сен оны өз жеріңнен қазып алдың ғой,— деп жауап береді. Оған Қасен болмай:
— Мен де сенің пейілі кең, мейірімді кісі екеніңді білемін ғой, Асан, бірақ сен маған жеріңді бергенмен жеріңнің астындағы қазынасын берген жоқсың ғой,— дейді. Бірақ Асан да көне қоймайды.
— Ардақты досым, жердің асты-үстіндегі қазынаның барлығы, сол жерге маңдай терін тамызып еңбек еткен адамдікі,— дейді. Алтынды алғысы келмей, бұл екеуі ұзақ таласады. Ақыры, Асан мынадай бір байлам айтады:
— Таласты қоялықшы, Қасен, сенің күйеу болатын ұлың бар, менің қалындық болатын қызым бар. Балалардың көңілі жарасып жүр ғой, сол екеуінің басын қосайық та, алтынды соларға берейік. Тым болмаса, біздің балаларымыз кіріптарлық көрмесін,— дейді. Аталары осы байламын айтқанда, балаларының қуаныштан жүректері жарылып кете жаздайды. Сол күні той жасап, екі жасты қосады. Жас жігіт жаңа түскен келіншегімен жеке отау болып, Қасеннің үйіне шығады. Қасен құдасының үйіне көшеді. Келесі күні таң сәріден жаңа қосылған жас зайыптылар алтын салған қазанды алып, аталарының үйіне келеді. Қабақтарында кірбің барын көрген Асан мен Қасен: 
— Не боп қалды, балалар? Ертелетіп келген түрлерің жаман екен,— деп сұрайды.
— Аталары безген нәрсеге балалары ие болған жарамас. Біз алтынсыз да баймыз. Сүйіп қосылған екі көңілден артық дүниеде қазына бар ма?— дейді екі жас. Сөйтіп, олар қазанды үйдің ортасына әкеп қояды. Енді алтынды кім алуы керек деген талас қайта басталады. Таласып, ақыры, алыста оңаша тұратын бір дана қарияға барып, жүгінбек болады. Талай күн, талай түн жүріп отырып, бұлар әлгі қарияның үйіне келеді. Айдалада жалғыз тұрған қарияның жұпыны ғана қараша үйі бар екен. Қария төрге төселген жыртық киіздің үстінде отыр, оң мен солында екі-екіден төрт шәкірт орналасқан. 
— Жүгінуге келген екенсіңдер, алыстан арнап келген түрлерің бар, шаруаларыңды айтыңдар,— дейді қария келгендерге. Жолаушылар қарияға өздерінің дау-шарларын айтады. Бұлардың сөзін тыңдап алып, қария ұзақ үнсіз отырады да, өзінің үлкен шәкіртіне бұрылып:
— Менің орнымда болсаң, мына кісілердің дауын қалай шешер ең?— деп сұрайды. 
— Жер-дүниедегі қазынаның иесі хан ғой, хан иеме апарып беріңдер дер едім,— деп жауап қайырады үлкен шәкірт.
— Ал менің орнымда сен болсаң, қалай шешер едің?— дейді екіншісіне. Екінші шәкірті: 
— Дауласқандар безген мүлік бидікі ғой, мен оны өзім алар едім,— дейді. Қария бұрынғыдан бетер ренжіп, жүзін суытса да, сыр білдірмей, үшінші шәкіртінен сұрайды.
— Ал енді сен айтшы, сен болсаң, қалай шешер ең? Үшінші шәкірті:
 — Бұл алтынның иесі жоқ, оны ешқайсысы меншіктенгісі келмейді. Солай болған соң-ақ, мен оны қайтадан жерге көмдіріп тастар едім,— дейді. Қарияның жүзі әбден түнеріп кетеді. Ол енді ең кіші шәкіртінен сұрайды:
 — Ал сен не дейсің, қарағым?
— Артық сөзім болса айып етпеңіз, ұстазым,— дейді кіші шәкірт.
— Мен болсам, осы алтынды жұмсап, құлазып жатқан далада гүл жайнаған саялы бақ өсірер едім. Арып-ашқан кем-кетіктер сол бақтың саясында тыныс алып, жемісін қорек етіп, рақатын көрер еді. Осы сөзді естігенде қария көзіне жас алып, орнынан тұрып, кіші шәкіртін құшақтайды.
— «Жасы кіші болса да, ақылы артықты аға тұт» деген сөз рас екен ғой,— дейді ол.
— Сенің билігің әділ, балам. Осы алтынды алып хан ордасына бар, содан соң ең жақсы тұқымдарды сатып алып, қайтып кел де, өзің айтқан бағынды өсір! Саған да, мына алтынға қызықпаған кең пейіл адал жандарға да кем-кетік, жарлы-жақыбай атаулы өмір бақи риза болып, алғыс айтар. Жас жігіт алтынды дорбасына салып алып, жолға шығады. Ұзақ уақыт сапар шегіп, арып-ашып, күндердің күні болғанда хан ордасына келеді. Қаланың қақпасына кірісімен-ақ базарға барып, миуа ағашының тұқымын іздейді. Қызылды-жасылды мата мен әр түрлі әшекейлі заттардан көз алмай, базарды аралап жүргенде, арт жағынан керуеннің сылдырлаған қоңырауы мен біреудің айқайлаған ащы даусын естиді. Жас жігіт артына жалт қараса, ұзыннан-ұзақ тізілген керуен келе жатыр екен. Түйенің қомына жүктің орнына ой мен қырда, су мен шөлде болатын құс атаулыны тірі күйі теңдеп алған. Оларды аяғынан матастырып байлапты. Құстардың қанаттары қайырылып сынып, жел ұшырған мамықтары ақша бұлттай қалқиды. Түйелер аяңдаған сайын, бейшара құстар тыпырлап, адамның сай-сүйегін сырқырата шырылдайды. Осыны көргенде жас жігіттің жаны удай ашып, шыдамы жетпейді, сығылысқан қалың жұрттың ортасынан жарып өтіп, жігіт керуен басыға келіп, әдеппен тағзым етіп:
— О, тақсыр, мына бейшара құстарды осыншама қинаған кім? Мұны қайда апара жатырсыз?—деп сұрайды. Керуен басы: 
— Біз хан сарайына бара жатырмыз. Бұл құстар — ханның соғымы. Сол құстар үшін бізге бес жүз ділда береді,— деп жауап қайырады.
— Мен мың ділда берсем, осы бейшара құстарды босатып жібересің бе?— деп сұрайды жігіт. Керуен басы жігіттің жұпыны түрін көріп, оның сөзін елең етпей жүре береді. Сол кезде жігіт иығындағы дорбасын алып, керуен басына алтынын көрсетеді. Керуен басы өз көзіне өзі сенбей, қайран қалады. Бірақ саудагер қызылшыл болмай, алтынды көргесін, сұғанақтығы жеңіп: «Құстарды босатып жіберіңдер»,— деп әмір етеді. Бұғаудан босанған құстар тобымен аспанға көтеріледі. Керуеннің әкеле жатқан құстары тым көп екен. Олар жапырлай ұшқанда, күннің көзін бүркеп, қанаттарынан ескен жел дауылға айналады. Жігіт ұшып бара жатқан құстарға қарап тұрып, құстар көрінбей кеткеннен кейін, қаудырап босап қалған дорбасын иығына салып алып, кейін қайтады. Қуанышы қойнына сыймай, аяғы жерге тимей әндетіп келе жатады. Бірақ аулына жақындаған сайын, көңіліне уайым кіріп, істеген ісіне өкініп, қайғыра береді.
— Басқа біреудің қазынасын өзімнің ойыма келген нәрсеге жұмсағаным қалай болды? Кем-кетіктер үшін бақ егем деген өзім емес пе едім, ұстазыма, мені тұқым әкеледі деп күтіп отырған ақ көңіл адамдарға не деймін,— деп ойлайды. Жігіт осылай өзіне-өзі ыза болып келе жатады: бара-бара қайғысы үдеп, әбден арып, құлап кетеді де, өзіне-өзі өлім тілеп жылайды. Ақыры, қайғы-қасіреттен қажып, ұйқтап кетеді. Ұйқтап жатып түс көреді, түсінде әлдеқайдан бір әп-әдемі бұлбұл ұшып келіп, көкірегіне қонып, тамылжыған әсем әнді әуенімен: 
— Уа, кең пейіл жас жігіт! Сен көп қайғырып налыма! Еркін құстардың саған беретін алтыны жоқ. Бірақ сенің жақсылығыңды басқа жолмен қайырар. Ұйқыңнан оянып, жан-жағыңа қарашы! Көзіңнің жасы тыйылмас па екен?— дейді. Осыны айтып, бұлбұл пыр етіп ұшып кетеді. Жігіт көзін ашып, жан-жағына қарап, таң-тамаша қалады. Кең далаға қаптап қонып отырған құстарды көреді. Құстар аяғымен шұқыр қазып, аузындағы дәндерді сол шұқырға салып, қанатымен топырақты сыпырып, көміп жатады. Жігіт қозғалып кеткенде, құстардың бәрі лап етіп аспанға ұшады да кетеді. Тағы да құстар күнді қалқалап, қаққан қанаттарынан ескен жел дауылға айналады. Жігіт жан-жағына қараса, құстар қазған әрбір шұңқырдан жас шыбықтар көктеп шыға келіп, өрмелеп өсіп, бұтаға күлтеленген, жапырағы жайнаған үлкен ағашқа айналып жатқанын көреді. Қас қаққанша болмайды, ағаштың бұтақтарына жайнаған гүлдер өсіп, жұпар иісі аңқып кетеді. Содан кейін гүлдер ұшып түседі де, оның орнына қып-қызыл нарттай алмалар өсіп шыға келеді. Иран бағы мұның ширегіне де келмеуші еді. Қабығы маржандай жарқыраған зәулім алма ағаштарына сан жетер емес. Қаз-қатар тізілген ағаштардың арасынан пісіп тұрған жүзім, бал татыған өрік, жарқыраған көл, көкорай шалғын, бәйшешектер көрінеді. Ағаштың саясындағы жолдарға бұтақтан жаңа ғана түскен жапырақ төселген жолдың екі ернеуінде асыл таспен әшекейлеп өріп тастаған арықтардың суы сылдыр қағады. Ал жоғарыда, ағаш басында, пырылдап ұшып-қонып, тамылжытып ән салып, жігіттің манағы түсінде көрген бұлбұлдары ұшып жүреді. Жігіт қайран қалып, өңім бе, түсім бе деп сенбей, жан-жағына қарай береді. Өңі мен түсінің қайсы екенін айыру үшін, қатты айқайлап жібергенде, өз даусының жаңғырығын ғана естиді. Жайнаған бақ ғайып болмай, сол орнында тұр. Өңі екеніне көзі жеткеннен кейін, жігіт өкпесін қолына алып, қарияның үйіне қарай жүгіреді. Келісімен болған уақиғаны бастан-аяқ айтып береді. Әңгімені тыңдағаннан кейін ұстазы және оның үш шәкірті, Асан мен Қасен, олардың балалары бақты көрмек болады.
Жігіт жол көрсетіп, оларды ертіп келеді. Көп кешікпей-ақ, кұлазыған жапанда ғажайып бақ орнапты деген хабар бүкіл елге тарайды. Бірақ олар бақтың шетіне жетісімен-ақ, алдарынан жеті құлып салынған темір қақпалы үлкен дуал пайда болады. Қақпадан өте алмайтынына көзі жеткен ақсүйектер ерлерінің үстіне шығып, дуалдың үстінен қолын созып, алмаларды жұлып алмақшы болады. Бірақ олар алмаға қолы тиісімен-ақ, естерінен айырылып, жерге құлап түсіп жатады. Мұны көрген соң-ақ, бай-мырзалардың зәресі ұшып, аттарының басын бұрып, ауылдарына қарай қашады. Олардың артын ала баққа жер-жерден кедейлер келе бастайды. Кем-кетіктер жақындасымен-ақ, қақпаның құлпы босап, есік айқара ашылады. Баққа әйел-еркек, кәрі-жас сыймай кетеді.
 Олар бақтың ішіндегі жолмен қыдырып, жапырақты таптап жүрсе де, жапырақтар солмайды. Олар арықтан қаншама ішсе де, арық лайланбайды, таусылмайды; олар ағаштан қанша жеміс алып жесе де, жеміс азаймайды. Күні бойы бақ ішінде құйқылжыған домбыра сазы, шырқата салған ән, той-думан саябырламайды. Ымырт үйіріліп, қараңғы түскен кезде, алмалар жарқырап, нұр шашып, құстар тамылжытып ән шырқайды. Қызық думан басылып, жарлы-жақыбайлар хош иісті көк шалғынды төсеніп, өмірлерінде алғашқы рет рақатқа кенеліп, тәтті ұйқыға енеді.",https://ertegiler.kz/story/gazhaiyp-baq,2025-01-29
"Қазақ халқының ұлттық ертегілері

Күндердің күнінде бір торғай ұшып кеп, бір шаруаның қорасына қонады да, шашылған дәндерді теріп жей бастады. Мұны көріп, қожайынынң мысығы бір мүйістің тасасында тұрып ториды. Аңдып отырған мысық бір мезетте шоршып барып торғайды бас салады.
Қанатынан қапсыра тістеп тұрып: 
— Енді бір жақсылап тоятын болдым! — дейді.
— Ей, мысық мырза, ұялсаңшы! Жуынғанды ұмытып барасыз ғой, өзі! Өзіңіздің қожайыныңыз да, оның әйелі де, жуынғаннан кейін барып тамақ жейді, — дейді торғай.
— Оның да дұрыс екен-ау, — деп мысық жақсылап жуынып, сүртіну үшін алдыңғы аяғын тұмысығына апарады.
Сол кезде торғай, ұзақ ойланып жатпай, жалт береді! Қанатын қағып, ұшады да кетеді! Мысық ыза болады. Содан бері қарай мысық атаулы тамақ жегеннен кейін жуынатын болған екен.",https://ertegiler.kz/story/mysyk-nege-tamaq-ishken-son-zhuinadi,2025-01-29
"Қазақ халқының ұлттық ертегілері

Ертеде Мадан деген хан болыпты. Хан болған соң, оның қырық уәзірі бар екен. Бір күні хан уәзірлерімен ақылдасып отырып:
— Уәзірлерім! Сендер әрқайсысың, асып туған ақылды, данышпан едіңдер. Мен сендерді бір жұмысқа жұмсаймын, сендер маған дүниедегі адамның жаманын және шөптің жаманын, құстың жаманын тауып келіңдер. Он бір ай уақыт беремін. Сол он бір айдың ішінде тауып келмесеңдер, жазалы боласыңдар! — дейді. Хан бұйырған соң, амал жоқ! Уәзірлері өзара ақылдасып, іздеуге кіріседі. Көп іздеп, азап шегіп, шеңгел деген шөпті тауып: «Өзі — тікен, арасынан жүрсе, киім жыртады, мал жемейді екен, шөптің жаманы осы ғой», — деп, шеңгелді алады. Қырғауыл деген құсты тауып: «Үстінде жүні жоқ, ұсқыны келіссіз, құстың жаманы осы екен», — деп, қырғауылды атып алады. Енді адамның жаманын таба алмай, қырық уәзір келе жатса, таудың етегінде, үстінде жыртық тоны, басында тері тымағы бар, бір адам бес-он қойды бағып жүр екен. Уәзірлер: «Адамның жаманы, сірә, осы болар-ау», — деп тұрғанда, әлгі адам:
— Уа, мырзалар, жол болсын! — дейді. Уәзірлер ханның сондай бір жұмысқа жұмсағанын, шөптің, құстың жаманын тауып, ал адамның жаманын таба алмай жүргендерін айтады. Жаман тұрып:
— Түсінікті! Адамның жаманы керек болса, мен боламын, — дейді. — Олай болса, жарайды, — деп, Жаманды аттарына мінгестіріп алып ханға жөнеледі. Ханға келе жатып, Жаман:
— Адамның жаманын тауып алдыңыздар, бірақ шөптің жаманы мен құстың жаманын таба алмаған екенсіңдер. Шөптің жаманы — қарақоға, құстың жаманы — сауысқан еді, — деп, уәзірлерге қырғауыл мен шеңгелді тастатып, олардың орнына қарақоға мен сауысқанды алдырады. Уәзірлер мұның мәнісін сұрап деп еді:
— Хан алдында айтамын, — деп Жаман айтпайды. Уәзірлер келген соң, хан әкелген адамға қарап: 
— Әкелген адамдарың жарайды. Әзірше аспазшыға апарыңдар, көже мен нан берсін, сыйласын. Ертең ортаға алып, тамаша етеміз, — деп, Жаманды ас үйге жібертеді.
 — Бірақ, — дейді хан, — құстың жаманы мен шөптің жаманын таба алмаған екенсіңдер. Құстың жаманы — қырғауыл, шөптің жаманы шеңгел еді. Осыны біле тұра, бұларды әкелулеріңнің не жөні бар еді? — деп, хан уәзірлерге ашулана бастайды. Сонда уәзірлер:
— Тақсыр! Айтқаныңыз дұрыс! Біз, шөп жаманы деп — шеңгелді, құс жаманы деп — қырғауылды алып едік. Бірақ жолшыбай әлгі жаман: «Шөптің жаманы — қарақоға, құстың жаманы — сауысқан», — деп, бізге оларды тастатып, қарақоға мен сауысқанды алдырды, — деп, жауап береді. Хан сәл тоқтап:
— Е, Жаманның не білгені бар екен? Шөптің жаманы — қарақоға, құстың жаманы — сауысқан екенін қайдан біледі? Алып келіңдер! Сұрайық, — деп, бұйрады. Жаманды ханға алып келеді. Хан Жаманның бетіне қарап: Мен құстың жаманы — қырғауыл, шөптің жаманы — шеңгел деп ойлаушы едім, сен оларды уәзірлерге тастатыпсың. Сен шөптің жаманы — қарақоға, құстың жаманы — сауысқан екенін қайдан білдің? — дейді.
— Тақсыр хан! Елу жасқа келіп жаман болған жоқпын, жасымнан-ақ жаман едім. Өмірім отын, су тасумен кісі есігінде құлшылықта өтті. Сол уақытта шеңгелді әкеліп отқа жақсам, кешке жаққан отым ертеңіне дейін, сексеуілдің шоғындай жайнап жататын еді. Сол уақытта «Киім жыртып, мал жемейтін шеңгел отын болып, пайдаға асады екен-ау», — деп, ойлаған едім. Ал енді қарақоғаны алып, отқа жақсам, жанбайтын еді, үрсем, жалыны мен шоғы бірге сөніп, күлі бұрқырап үйдің ішін алып кететін еді. Отқа жанбаған соң апарып малға салсам, барлық мал мұрнын шүйіріп, жемейтін. Содан соң: «Қарақоға тіпті пайдаға аспайтын шөп қой», — деп ойлаушы едім. Қарақоғаның жамандығын содан білдім, — дейді Жаман. — Сауысқанның жаман екенін қайдан білдің? — дейді хан.
 — Қырғауылдың қанаты бар да, жүні жоқ болса да, адамның пайдасына жарайтын құс еді. Біреудің сиықсыз болуы оның жаратылысынан. Қырғауылдың айыбы — тек сиықсыздығы. Ал сауысқанның жүні ала болғаны сияқты, өзі де ала, бірлігі жоқ. Екеуі бірігіп ұшпаған, екеуі бірігіп қонбаған, адам пайдасына аспайтын құс еді. Сондықтан құс жаманы — сауысқан деп ойлаймын дейді жаман.
— Сауысқан мен қарақоғаның жамандығын білдің. Енді өзіңнің жамандығыңды қайдаң білдің? — дейді хан.
— Уа, тақсыр! Менің жасым елуге келді. Менімен жастылар әйел алып, бала көрді; келін жұмсап, қызық көріп отыр. Мен қайда болса сонда, әлі күнге дейін әркімнің артына мінгесіп, басқа біреудің құлшылығында жүрмін. Енді мен жаман емей, жақсымын ба? — деп, Жаман ханға қарайды. Хан басын шайқап:
 — Апыр-ай, осы жаман болса жарар еді, — деп ойлап: — Құстың, шөптің, өзіңнің жамандығына да дәлел айттың. Жарайды. Енді менің бір тұлпарым бар, соны сынап бересің бе? — дейді.
— Жақсы, сынап берейін, — деп, тұлпарды алып келген соң, Жаман тұлпардың алды-артына қарап:
— Тұлпарыңыздың сипатынан мін таба алмадым. Енді мініп қарар едім, — деп, ханнан рұқсат сұрап алып, тұлпарға мініп, есік алдындағы өзеннен әрі-бері өтті де, кайтып келіп: 
— Тақсыр! Тұлпарыңнан басқа мін таба алмадым. Тұлпарыңыз тек сиырға шатыс екен, — дейді.
— Апыр-ай, оны қайдан білдің? Айтқаның рас. Менің Ақша хан деген құдам бар еді. Соның тұлпар табатын бір биесін қалап алдырғанмын. Бие күні жетіп, құлынды туа алмай, өлер болған соң: «Бие өлсе өлсін, құлын қалсын», — деп, ішін жарып, құлынды алғанмын. Сол құлын осы еді, әбден шөп жейтіндей боғанша, сиырдың сүтімен асырап едім. Ал енді сен мұның сиырға шатыс екенін қайдан білдің? — дейді хан таңданып. Тұлпарыңыз судан әрі-бері өткенде, аузын суға малып, артқы аяғын сілкіп өтті. Сиыр күніне қырық суарсаң да судан айдағанда, аузын суға малымай, артқы аяғын сілікімей, өтпеуші еді. Тұлпардың сиырға шатыс екенін содан білдім, — дейді. Жұрт таң қалып, бір-біріне қарасады. Хан біраз ойланып отырып:
— Енді менің бір гауһар тасым бар. Ол тастың Сүлейменнің жүзігіндей, Мұсаның асасындай, Дәуіттің қоржынындай қасиеті бар. Сол тасымның қандай қасиеті бар екенін тап, — деп, қазынасындағы тасты алдырып берді. Жаман тасты алып, салмақтап, байқап қарап отырды да:
— Сіздің тасыңыз, рас, қасиетті тас екен. Бірақ екі жылдан соң касиеті бітеді. Тастың ішінде екі ақ қарабас құрт бар. Тасыңыздың пышақ сыртындай ғана қалыңдығы қалыпты. Сол құрт екі жылдан соң тесіп шығады; тесіп шыққан соң тасыңыз пайдаға аспайды, — дейді. Жұрт не дерін білмей, бірсыпырасы: «Бәрібір екі жылдан соң пайдаға аспайтын болса, тасты жаралық», — депті. Бірсыпырасы: «Жаманның сөзіне бола, тастан айырылмайық», — депті. Ақырында, тасты жармақшы болады. Тасты жарып қараса, ішін екі ақ қарабас құрт кеулеп, тесуге жақындап қалған екен.
— Тастың ішінде құрт бар екенін қайдан білдің? — дейді хан.
— Тастың қасиетіндей салмағы да болу керек. Тас жеңілденген екен. Құрт бар екенін содан білдім, — деп жауап береді.
— Апырмай, сен жаман болмадың ғой! Қайта, сен бір данышпан болып жүрме! Ал сен менің өзімді сынашы. Мен неше атамнан бері хан екенмін? -дейді хан. Жаман сәл ойланып: 
— Жақсы! — деп, тақта отырған ханның алды-артына шығып, алдына келіп, ханның бетіне тіке қарап тұрып:
 — Тақсыр, ханым! Ақыл-ойың ешкімнен кем емес, бірақ хандық қара басыңда, қарадан туып хан болғансыз, атаңда хандық жоқ, — дейді. Жаман сөзін бітірмей, хан сөзін бөліп:
— Жоқ, қате айтасың! Мен жеті атамнан бері ханмын. Өзімді қойғанда да алты атамды қайда жібересің? — деп зекіреді. Жаман саспайды. — Жоқ, тақсыр! Сіздің қара басыңыздан басқа тегіңізде хандық жоқ. Сіз нағыз наубайдың баласысыз, — дейді. Хан не дерін білмей, халыққа қарап:
 — Апырым-ау, мына Жаман не дейді! Халқым, мен хан баласымын деп жүр едім, шақырыңдар анамды! — дейді.
— Ол о дүниеге біреудің қанын жүктеп барып, тәңірі алдында қара бет болмасын, не де болса шынын айтсын. Әйтпесе ашумен мына Жаманның басын кесемін! — дейді. Шешесі келген соң, хан шешесіне Жаманның сөзін айтады. Шешесі терең күрсініп, сөзді бастайды:
— Е, шырағым жасым сексенге келгенде біреудің қанын жүктеп не қылайын. Бір сыр бар еді, оны тәңірдің өзі және мен ғана білетін едім. Мынау Жаманың да біліпті, енді айтайын. Атаң сенің Зәрлі хан еді. Менен бұрын он тоғыз әйел алып, кілең қыз тапқаны үшін бәрінің де ішін жарып өлтірген екен. Сол үшін де «Зәрлі хан» деп халық ат қойыпты. Жиырмасыншы әйел етіп мені алды. Мен де екі қабат болған соң, жалғыз жанымнан қорқып, тәуіптерге қаратып едім: «Сенің ішіңдегі де қыз», — деді. «Қыз тапсам мені де өлтіреді ғой!» — деп, қайғырдым. Дәл сол кезде аспаз наубайдың әйелі де екі қабат екен. Оның да тамырын ұстатып қаратып едім: «Оның ішіндегі ұл», — деді. Жалғыз жаным үшін сол жерде маған ой келді. Ол әйелді оңаша шақырып алып, барлық мұңымды айтып, қазынадан табақтап алтын беріп: «Ақиреттік дос болайық, ұл тапсаң ұлыңды маған бер, менің қызымды ал. Бірақ бұл сырды ешкім білмесін!» — деп жалындым. Әйел табақтап алтынды алып, бір жағынан мені аяп, сол жерде уәдесін берді. Туар кезімізде Зәрлі хан аң аулауға кеткен еді, екеуміздің толғағымыз бір күнде келіп, бір сағатта босанып, сырды ешкім білмесін деп, басқа біреуді де жолатпай, біріміздің баламыздың кіндігін біріміз кесіп, сол қолыммен қызымды беріп, оң қолыммен алған шырағым сен едің! Енді бұл күнде мына Жаман оны біліпті. Сыр ашылуға тәңірі жазса, не шарам бар?! — деп, сөзін аяқтай алмай, шешесі жылап жібереді. Сонда Хан:
— Сөз тапқанға қолқа жоқ! Олай болса, мен таққа лайық емес екенмін, осы оқиғаны оймен білген сіз лайықты екенсіз, — деп хан тағынан түсіп, тақты Жаманға береді. Жаман:
 — Жоқ, тақсыр! Кешегі күні: «Жаман кісі керек», — дегенде, ат артына мініп келген жаман едім, бүгін таққа отырмаймын. Сіздің көлеңкеңізде жүрсем де жарар. Тағыңызға мініңіз, — деп, болмайды. Хан таққа отырып:
— Апырмай, менің наубайдың баласы екенімді қайдан білдіңіз? — дейді. Сонда Жаман: 
— Мен Жаман-жақсы болсам да үйіңізге келген қонақ едім. Хандардың ішер асы — жал мен жая аузыңызға түспей, нан, көже түсіп, мені келісімен аспазға жібердіңіз. Салтыңызға тарттыңыз. Сіздің шонжарлы, атаулы хан емес екеніңізді содан байқадым, — дейді. Жиналған жұрт таң қалады. Сол күйінше хан тағы да хандық қылды. Жаман оған жақсы уәзір болды. Жаман ханға ақылымен, тапқырлығымен жақты. Қырық уәзір шетте қалды. Күндердің күнінде, Жаман сыртқа шығып тұрса, қаланың ортасында тігулі алты қанат ақ боз үй тұр екен төңірегінде қаптаған кісі үйге кіруге кезектерін күтіп тұр екен. Жаман қайтадан үйге кіріп, ханнан:
 — Бұл не жиын? — деп сұрайды. Хан сонда:
— Қалада қара болса да, байлығы менімен қатар, Уәлібай дейтін бай бар Сол Уәлібайдың Меңді дейтін қызы он бес жастан күйеу таңдап: «Өзімнен ақылы артық кісіге тием», — деп, жиырма жылдай отырды, қазір отыз бесте. Бұған дейін ешкім ақылы артып, оған күйеу бола алған жоқ. Бәрі де барып, қызға жауап қайтара алмай, қайтіп кетеді. Ол жиын — қызды жеңіп аламыз деп жүрген бай мырзалардың жиыны, — дейді. Жаман: «Мен де барып көрсем кайтеді?» — деп ойлап, кешке жұрт орынға отырған соң, жайлап қыздың үйіне барады Есікті қағып еді, бір әсем келіншек шығып:
— Не жұмысыңыз бар? — деп сұрайды.
— Менің жұмысым сенде емес, қызда. Бар, қызға айт! — дейді. Келіншек күліп, қызға барып: 
— Бикеш-ау, күйеу таңдаймын деп, сен де жұртты басындырып болдың-ау! Адам көргісіз бір жаман кісі сенде жұмысым бар, — дейді. Сенен ол да дәме етіп келген білем! — деп, калжыңдайды. Қыз жымиып күліп:
— Ол түрге жаман болғанмен қандай кісі екенін қайдан білесің? Мынаны алып барып бер, — деп жеңгесіне гауһар, пышақ, тәрелке және қайрақ тас беріп жібереді. Жеңгесі ол заттарды апарып берген соң, Жаман қолына бұл заттарды алып қарап тұрады да: — Бар, мұның құралын әкел, — дейді. 
— Ойбай! Әлгі жаманың: «Мұның құралын әкел» дейді, — деп, жеңгесі қызға қайтып барады. Қыз:
— Жарайды, — деп, жеңгесіне балға мен төс береді. Жаман балға мен төсті алған соң қайрақты төске қойып, балғамен ортасынан бөледі, тәрелкені уатады, пышақты ортасынан сындырады, гауһар тасты қақ жарады.
 — Мә, бикешке алып бар! — деп, келіншектің колына береді. Сынған заттарды көрген соң қыз орнынан ұшып тұрып:
— Сол адам шайтан болмай, адам болса, менің тап баратын кісім осы. Шақыр мұнда! — дейді. Жеңгесі не дерін білмей, Жаманды шақырып келеді. Қыз оны құрметтеп қарсы алады… Бұрын да талай бай балалары, хан балалары келеді екен. Бәріне де қыз манағы заттарды береді екен. Бәрі де: «Менің үйімде пышағым жоқ па, болмаса қазынамда гауһар тасым жоқ па, әлде қайрақ таба алмай жүрмін бе?» — деп, ашуланып қайтып кетеді екен. Тап сол күні қыздың ағалары ақылдасып «Бұл қалай болды? Осы қыз отыз беске келді. Күйеу таңдап, әлі біреуге тиген жоқ. Сірә, оның басқа бір сүйгені бар шығар? Ондай адамы болса, ұстап алайық», — деп, қарауыл қойыпты. Таң атқан соң Жаман қыздың үйінен шығып бара жатса, қарауылшылар оны ұстап, байдың балаларының қолына апарып береді. Бай балалары Жаманды дірдектетіп ханға апарып:
— Мына уәзірді ұстап алдық. Бізді келмей жатып басынды! — дейді. Хан Жаманды оңаша алып, сұрайды. 
— Қыздың үйіне бардың ба? 
— Жоқ!
— Мыналар ұстап алдық дейді ғой?
— Олар өтірік айтып, бәле жауып жүр, мені даладан ұстап алды. 
— Мен сенің ақылыңды сыйлап, астымдағы тағымды да беріп едім. Тақты өзің алмаған соң, ең жақын уәзірім қылып едім. Уәлі маған олардан қымбат емес. Шыныңды айт. Қызды алып берем, — дейді хан, Жаман бірақ шынын айтпайды. Хан ашуланып, жендеттерге Жаманды дарға асуға әмір қылды. Жендеттер хан бұйырған соң, Жаманды дарға апарып, мойнына дұзақ салып, дардың жібін тартып, жоғары көтерді. Жаман иманын айтып, қырылдап, енді демі бітуге айналғанда, көпті жарып, ақ боз атты, ақ киімді, бетіне перде жапқан бір кісі келіп, қылышпен дардың жібін кесіп жібереді де, сұлап жатқан Жаманның көкірегіне қылышын көлденең тастап, жайына кетеді. Жаман біраз қырылдап жатып, есін жиған соң, жендеттер тағы да дарға асайын деп әрекеттенгенде: «Мені енді ханға апарындар», — деп өтінеді. Жендеттер оны қайтып ханға әкеледі, Сол кезде хан:
— Бұл кезге дейін неге өлтірмедіңдер? Менің бұйрығымды екі еттіңдер ме?! — деп ақырады. Жендеттер тұрып, оқиғаны айтып береді, егер ас десе, әлде де дарға асуға әзір екеніндіктерін білдіреді. Хан Жаманға қарап:
— Маған барам деп неге айттың? Әлде манағы айтпаған шыныңды айтайын деп келдің бе? — дейді.
 — Е, тақсыр, шынымды айтайын деп келдім.
— Онда Уәлібайдың қызының үйіне барғаның рас па ? –дейді хан 
— Рас еді деп жауап береді Жаман.
— Алам деп, уәде беріп пе едің?
— Беріп едім.
— Ендеше, мана неге айтпадың?-дейді хан
— Тақсыр! Мана айтпаған себебім мынау еді. Мен барып, Уәлібайдың қызына сырттан хабарласқанда, ол маған бір тәрелке, бір қайрақ, бір пышақ, бір гауһар тас беріп жіберді. Ол оның: «Қайрақтай болып езілгенше, тәрелкедей болып уатылғанша, пышақтай болып, басы кесілгенше сыр айтпайтын кісі, мына гауһар тастай жарып мені алады», — дегені еді. Сол сырды: «Пышақтай болып басым кесілгенше айтпаспын!» — деп, пышақты жетесінен сындырып, «қайрақтай езілгенше!» деп, қайрақты уатып, «тәрелкедей уатылғанша» деп, тәрелкені қиратып, «гауһар тастай жарып, сені алам!» — деп, гауһар тасты қақ бөліп, уәде беріп едім. Сол себепті мана шынымды айтпап едім. Қыздың өзі мені аяп, ақ боз атқа мініп, бетіне перде жауып келіп, дардың жібін қиып, көкірегіме көлденең қылыш тастап кеткені: «Мен үшін кінәсыз өлме, ерлігіңді көрдім. Қылыш үстінде серт жүрмейді деуші еді, антыңды қайтып ал», — дегені еді. Өзі рұқсат берген соң, шынымды айтып отырмын, — дейді, Жаман сөзін аяқтап. Хан Жаманның сөзінің шындығына көзі жетіп, ел жинап, отыз күн ойын, қырық күн тойын қылып, қызды Жаманға алып береді. Жаман тапқырлығымен ханға жағып, екеуі дос болады. Содан бір күні қырық уәзір кеңесіп отырып: «Бұл Жаман біздің жаман кісі іздегенде ат артына мінгестіріп алып келген жаманымыз еді. Бұл күндерде хан оны өзіне жақсы дос қылды; қыз әперді, бізді есепке алмай тастады. Қой, бүйтіп болмас! Біз бұл екеуін араздастырайық. Жаманның әйелін мақтайық, үйіне конаққа апарып көрсетейік. Сөйтіп, екеуінің арасына от жағайық», — деседі. Уәделері бойынша Жаманның әйелін ханға мақтайды.
 — Тақсыр, шынында, ол әйел сізге лайық әйел! — деп, ханды азғырады. Хан Жаманның үйіне барып, өз көзімен әйелді, оның тәрбиесін көрген соң: «Шынында, маған лайық әйел екен», — деп ойлап, үйге қайтып келіп, қырық уәзірмен кеңеседі.
 — Ойда жоқта ойға салған сендер едіңдер. Енді әйелді алуға маған қандай айла тауып бересіңдер? — дейді. Уәзірлер кеңесіп:
— Жақсы, тақсыр! Жаманды шақыр! Біз оны Барса-келмеске» жұмсайық. Сонда ол өлер, ол өлген соң жесір әйелді сіз оңай аласыз! — дейді. Жаманды шақыруға хан бір жігіт жібереді. Жіберген жігіті барып, үйден сығалап қараса, төрде төсек үстінде Жаман жатыр. Әйелі төрдегі шар айнаға қарап, өз көркіне өзі таңғалып, Жаманға сөйлейді:
 — Мен осы тәңірдің ісіне таң қаламын. Әркімді өзінің қатарына қосса еді. Арасы жер мен көктей адамдарды біріне-бірін қосып қойған, тәңірдің құдіреті күшті-ау деймін. Өзіме қарасам, он төртінде туған ай сияқтымын, саған қарасам, суы біткен көлдей, қара майы біткен шелектейсің- дейді. Жаман басын көтеріп алып:
— Жоқ, олай емес! Адам атамыз пейіштен қуылып, шығып бара жатқанда, тәңірі: «Е, Адам, пейіш сенің үшін жаратылып еді, шайтанның азғыруымен шығып барасың, енді пейіштен қалағаныңды алып кет», — деген екен. Сонда Адам: «Тәңірі! Сенің қандай затыңның қадірлі екенін қайдан білейін?» — деген соң: «Адамзатқа пайдалы үш затым бар, біреуі — қыдыр, біреуі — бақыт, біреуі — ақыл, осының бірін ал», — деген екен тәңірі. Сонда Адам ақылды алыпты. «Ақыл тұрмаған жерде біз де тұра алмаймыз», — деп, қыдыр да, бақыт та ақылға табынған екен. Сол сияқты, сен қазынадағы қызыл алтын едің, мен ақыл едім. Менің қаралығыма, иә қарттығыма қызығып тиген жоқсың, ақылыма тидің, — деп, қарқ-қарқ күледі. Әйелі Жаманның сөзіне күліп, артына қарағанда, пердесі ашулы екен, есіктен кіріп келе жатқан жігіт, оның жүзін көріп, есінен танып, құлап қалыпты. Сол жерде бетіне су бүркіп, жігітті тұрғызып алып, жұмысын сұрайды. Жігіт келген жұмысын айтып қайтады, келген соң, хан:
 — Сен кеткелі көп уақыт болды, сен мұнда жұртты иіріп отырғызып қойып қайда кеттің, — дейді. Жігіт басынан өткізген уақиғасын айтқан соң, әуелде әйелге ғашық хан, онан сайын ынтық болады. Жігіт кеткен соң Жаман:
— Ханға барайын ба? — деп, әйелімен ақылдасады. Әйелі:
 — Бар, сені «Барсақелмеске» жұмсарын көптен-ақ сезгенмін. Риза бол, бірақ жолға жұлқынған жүйрік, жылжыған жорға мінбе, жылқыдағы ең семізді мін. Қырық уәзір сені үш күншілік жерге шығарып салар. Олардың карасы үзілген соң, сен де қайт. Орман ішіне апарып, атыңды сой да, етін алып кел, соны қорек қылып, жата береміз, — дейді. Жаман ханға келген соң, хан сөз бастайды:
— Мен сені бір ұзақ сапарға жұмсаймын, жұмсағанда, сенің ерлігіңнен үміт етпеймін, ақылыңнан үміт етемін. Барсаң, айтамын, — дейді. 
— Жақсы, барайын, — деп, Жаман ризалығын көрсетеді. — «Барсакелмес» дейтін жерде «інжулі қой» дейтін қой бар, — деп айтады. Бір түгі — алтын, бір түгі күміс, сойса, терісі — бір адамға тон дейді. Соның терісін үстіме кигім келеді. «Інжулі үйрек» деген үйрек бар, қанаты — күміс, басқа жері — алтын» дейді. Соны тәж қылып кигім келеді. «Дәудің інжулі қара арғымағы бар, бір шапқанда жүз шақырым шабады» дейді. Соны мінгім келеді. Міне, осы жұмыстарға барасың, — деп, Жаманды хан кілең өтірікке жұмсайды. Жаман ханның жылқысынан бір семіз атты тандап мініп, жолға шығады. Қырық уәзір үш күншілік жерге шығарып салып қайтады. Уәзірлердің артынша Жаман да кейін қайтып, Қаратоғай дейтін орманға апарып, атын сойып үйінен көлік әкеліп, етті тасып, тұздап алады. Төсегінің астынан адам бойындай жер қазып, күндіз сонда, түнде әйелінің қасында жата береді. Ай өтеді, жыл өтеді. Бір күні Жаманның үйіне, жеңгесіне көңіл айтуға хан келеді. Қонақ асы жеп болған соң, хан сөз бастап:
— Адамның, шөптің, құстың жаманын әкел дегенде, уәзірлерімнің алып келген Жаманы еді. Жаман болса да, ақылына риза болып, тағымды да беріп едім. Ақылының арқасында, сені де алып еді. Сол ақылынан үміт етіп, бір жұмысқа жұмсай қойып едім, келер уақыты өтіп кетті. Құдайдың әмірі болды ма, деймін… Сені қор қылып, жалғыз тастамаспын, «Аға өлсе, жеңге — мұра» деген, қолыма алып бағармын, — деп үгіт айтады. Әйел отырып: 
— Е, құдайдың әмірі болса не шара? Ол келгенше, сенің қолыңда бір қадірлі тас бар еді, соның тілімен сен оны жарып едің, жарылған соң ол тас пайдаға аспады ғой. Сол секілді әр заттың пайдалы уақыты бар ғой. Кешегі қыз күнімде болса, бірсәрі, енді мен сол жарылған тас сияқтымын. Саған қызмет етіп жаға алмаспын, әуре болма, — дейді. Хан әйелден жеңіліп үйіне қайтады. Хан шығып кеткен соң, қатын байын шақырып алып: — Бар, енді ханның жауабын өзің бер, — деп қоя береді. Хан да барып тағына отырады, Жаман да сәлем беріп, кіріп барады. Хан сасып қалып:
 — Уа, қашан келіп қалдың? Ал енді әңгімеңді айта бер! — дейді. Жаман тұрып:
— Әңгіме ұзақ емес. Уәзірлер шығарып салған соң, бір аш арыстан соңымнан қалмады. Мен: «Барсакелмеске», барып жауды мұқатқанша, мына жауды мұқатайын!» — деп, қылышымды суырып алып, қуып кеттім. Өз аулыма апарып, қамап едім, онан шығып кетті. Осы сіздің ордаға кірді ме деп отырмын, — дейді. Хан не дерін білмейді, бір қызарады, бір бозарады, жерге кіріп кеткендей болады, ақырында:
— Мен айыптымын, менде бір қате болды, шайтанның азғырғанына ердім, оған себеп мына уәзірлер. Бұлар енді иә саған, иә маған бір қатер қылар, сен енді іргеңді көтер, бөтен елге көш, — дейді. Жаман риза болып көшетін болады. Хан бірнеше түйеге жасау жасатып, асыл зат арттырып, Жаманды Ақша ханның еліне көшіріп салады. Жаман Ақша ханның елінде қадірлі адам болып тұра береді. Күндер өтеді бірақ ханнның көкейінен Жаманның сөзі кетпей, шалқасынан шаңыраққа қарап, ойланып жатыр еді, қырық уәзір кіріп келеді. Хан басын көтеріп:
— Жау шапты, ел бүлінді, апат соқты. Осыны ойлап табыңдар! Болмаса, жазалаймын, — дейді. Уәзірлер ақылдасып, өздері таба алмайтын болған соң Жаманды іздеп тауып, оған ханның айтқанын айтады. Жаман қырық уәзірді құрмет етіп болған соң:
 — Жақсы, мен жауабын берейін. Хан мені ойлап, қапаланып жатқан шығар, қай-қайдағы есіне түскен шығар, сендерге де өкпесі болса керек. Сөйтіп жатқанда, ханның ордасының күлдіреуішінің бір басы шыққан болар. «Жаман болса, осыған бір нәрсе айтар еді, сынайын», — деп, сендерге айтқан ғой. Барып күлдіреуішінің басын салып берсеңдер, ханның қызметі тамам болады, — деп кеңес береді. Уәзірлер ханға келіп:
— Тақсыр! Мына бір күлдіреуішіңіздің бас жағы шығып кеткен екен, соны салып берейік, — деп, рұқсат сұрайды. Хан рұқсат берген соң, күлдіреуішінің басын салып береді. Хан күліп: 
— Мұны кім үйретті сендерге? — деп сұрайды. Уәзірлер шынын айтады, хан уәзірлеріне:
— Ол Жаман болса да, қысылғанда айла табатын ақылды, данышпан еді. Әркімнің пайдасына жарайтын еді. Сендер күндеп, ақырында екеумізді айырдыңдар. Егерде ол сендерге ақыл таппаса, сендер өлетін едіңдер. «Біреуге ор қазба, өзің түсерсің» деген мақал бар, — дейді. Қырық уәзір ханға жағамыз деп, ханның көңілін аулап, күнде ойын-той жасап жатса да, ханның көңілі көншімейді. Жаманды сағынады. Бәрі де Жамандай бола алмайды. Бір күні хан ерігіп, уәзірлерімен аңға шығады. Аң іздеп келе жатып, таудың етегінде қой жайып жүрген бір шалға ұшырап, сәлем беріп:
— Уа, ата, мына таудың басын қырау шалғалы неше жыл болды? — деп сұрайды.
 — Бір жиырма жыл болған шығар, — дейді шал.
— Бұл таудың етегін қырау шалғалы неше жыл болды?- — деп сұрайды.
— Он бес жыл болды.-дейді шал.
— Бұл таудың басынан бұлақ аққалы неше жыл болды? — деп сұрайды хан.
 — Оған да бір он жыл болған шығар-дейді шал. Хан ойланып тұрып тағы да:
— Ата, өзіңіз нешеусіз? — дейді.
— Ой шырағым-ай, жатқанда екеумін, тұрғанда төртеумін.
— Баба, менің қырық асыранды қазым бар, соны білдірмей жүнін жұлып, күйдірмей пісіріп, қан шығармай сойып беретін кісі бар ма? — деп сұрайды хан. Сонда шал:
— Адамына тап болсаң, айтқаныңнан да артық етер, — дейді. Хан шалдың сөзіне қанағат етіп, атының басын бұрып, үйіне қайтады. Хан үйіне келген соң, уәзірлеріне:
— Мен не дедім, шал не деді? Соны айырыңдар, оны айыруға бір ай уақыт берем. Айыра алмасаңдар, қырқың да өлесіңдер, — дейді. Уәзірлер сасып, өздері таба алмайтын болған соң, бәрі де баяғы Жаманға барып, ханның айтқанын айтады. Сонда Жаман:
 — Бұл оңай жұмыс емес. Бастарың өлімге байланған екен. Жақсы енді болмас, тағы да бір амал табайын. Сендер бір ат қалдырып, басқа аттарыңды сойыңдар, киімдеріңді өртеп, сонымен бір аттың етін пісіріңдер, мен мына қалған атқа мініп сендерді ханға жалаңаш айдап барам. Егерде сендер, арланып, қастық етпейтін болсаңдар, мен сендерді хан алдында құтқарып алам, — дейді. Уәзірлер бір ауыздан:
— Ойбай, тақсыр, арланбаймыз! Жанымыз қалса болады, ханымыз бізге мықты өкпелеп жүр, — деп, риза болып, сол жерде отыз тоғыз атты сойып, бір атты қалдырып, сойған аттардың біреуінің етін өздерінің киімін жағып пісіріп, етін жеп алады. Етті жеп болған соң, соймай қалдырған ала шолақ атқа Жаман мінеді, қолына құрық алып, жалаң аяқ, жалаң бас уәзірлерді ханға айдап жөнеледі. Жаман келе жатыр дегенді естіп, хан қырық жігіт ертіп, жібек кілем, жібек шатыр алып, түстік жерден алдынан шығып, Жаманды жер бастырмай құрметтеп, жібек кілемге түсіріп алады. Хан уәзірлерді ұмытып кетеді. Отыз күн ойын, қырық күн тойын жасап жата береді. Бір күні уәзірлердің арасында: «Бұл хан өз қызығы өзінде жата берді. Түнеугі сөзін ұмытып кетті білем», — деген күңкіл шығады. Жаман оны естіп, уәзірлерді шақыртып алып, жиылған халық алдында:
— Ол шал жұрттан асқан дана еді. Хан оның даналығын сезіп, «Қырық уәзірімді жөнге салып, ақыл айтпас па екен?» — деп, сәлем беріп, тілдесіп еді. Ханның: «Бұл таудың басын қырау шалғалы неше жыл болды?» дегені: «Сенің шашыңа ақ кіргелі неше жыл болды?» дегені еді. Шал: «Шашыма ақ кіргелі жиырма жыл болды», — деді. Ханның: «Бұл таудың етегін қырау шалғалы неше жыл болды?» дегені: «Сақалыңа ақ кіргелі неше жыл болды?» дегені еді. Шал: «Оған да он бес жыл болды», — деді. Ханның: «Бұл таудың басынан бұлақ аққалы неше жыл болды? дегені: «Көзіңнен жас аққалы неше жыл болды?» дегені еді. Шал: «Оған да бір он жыл болды», — деді. Ханның: «Ата, өзің нешеусің?» дегені: «Үйінде неше жаның бар?» дегені еді. Шалдың: «Жатқанда екеуміз, тұрғанда төртеуміз» дегені: «Менің бұрынғы әйелім өліп еді, қазіргі әйелімнің байы өлген; түнде жатқанда екеу болғанмен, күндіз қойда жүргенде мен өлген әйелімді сағынам, қазір әйелім үйде отыр, өзінің өлген ерін ойлайды», — дегені еді. «Жатқанда екеу, тұрғанда төртеуміз» дегені — сол еді. Ханның «Қырық асыранды қазым бар, соны қан шығармай сойып, білдірмей жұлып, күйдірмей пісіріп беретін кісі бар ма?» дегені: «Менің ақылсыз қырық уәзірім бар, соларды ұрмай-соқпай жөнге салып беретін кісі бар ма?» дегені еді. Шалдың: «Адамына тап болсаң, айтқаныңнан асырар» дегені, оның шешуін маған жолдағаны еді. Сендер мені іздеп барған соң, үстеріңдегі киімдеріңді алып отқа жаққаным, білдірмей жұлғаным, күйдірмей пісіргенім; сендерді алдыма салып жалаңаш, жаяу айдап ханға әкелгенім, қан шығармай сойғаным еді. Ал енді осымен ханның жұмысы біткен шығар? — деп, Жаман сөзін аяқтады. Хан сон:
— Уәзірлерімнің күнәсін кешірдім. Неше рет екеуміздің арамызға от салып, қоныс аударып, көшіп кетуге себеп болып еді. Сонысына ызаланып: «Өздері әбден жеңілсін, кінәларын мойнына алсын!» — деп едім. Менің тілегім орындалды. Ал, халық, мен де біраз хан болып, қызық көрдім. Ендігі хандығымды мынау досыма берем. Сіз де, енді тартынбаңыз, таққа сіз мінуге уақыт жетті, қалған өмірде сізге қызмет етіп, сіздің хан болған қызығыңызды көрейін, — деп, Жаманды қолтықтап әкеліп, хан тағына отырғызды. Елі отыз күн ойын, қырық күн тойын қылып, Жаманды ақ киізге салып, хан көтерді. Жаман Ақша ханның еліндегі үйін көшіріп алады. «Жаман таққа мінген соң, ешбір соғыссыз, бес хандықтың қонысын біріктіріп, ел арасында достық орнатыпты», — дейді., Әр ханның адамдары өз елінен әділдік таппаса, бұған келіп, қосыла беріпті. Сол уақыттан бастап әділдігі үшін бес ханның елі Жаманға: «Аяз би» деп ат қойып, сол аты өле-өлгенше қалды дейді. Аяз би әділ болды. Тура билік етті кедейлерге қарасты. Баяғы өзінің жыртық тоны мен жаман тымағын ордасының мандайшасына шегелеп қойды. Кейде хандықпен көңілі ауытқып, тура жолдан таяйын десе, шегелеулі тоны мен тымағына қарап: «Ай, Аяз, баймын деп аспа, ханмын деп таспа! Аяз әліңді біл, құмырсқа жолыңды біл!» — деп, көңілін басушы еді дейді.",https://ertegiler.kz/story/ayaz-bi,2025-01-29
"Басқа

Бір тыныш қалада қайырымды әрі қамқор әке Қайрат пен оның ұлы Даурен өмір сүрді. Даурен көңілді әрі білуге құмар бала болатын, ол таза ауада уақыт өткізуді, достарымен ойнауды және айналасындағы әлемді зерттеуді өте жақсы көретін. Оның армандарының бірі – велосипед тебуді үйрену еді.
Әр таң сайын Даурен достарының саябақта велосипед теуіп жүргенін бақылап отыратын. Ол да оларға қосылуды армандады, бірақ құлап, жарақат алудан қорқатын. 

Қайрат ұлының достарына қызығып қарағанын байқап, Дауренді велосипед тебуге үйрететін уақыт келгенін шешті. Бір шуақты таңертең Қайрат үйге жаңа, әдемі велосипед әкелді. Дауреннің көздері қуаныштан жанып кетті.

— Әке, бұл мен үшін бе? — деп Даурен қуана сұрады.
— Иә, ұлым, — деп жауап берді Қайрат. 
— Бүгін біз велосипед тебуді үйренеміз. Қорықпа, мен сенің жаныңдамын. Олар машиналар да, адамдар да жоқ үлкен жасыл алаңға шықты. Қайрат велосипедті жерге қойып, Дауренге оны тебуге көмектесті.
— Алдымен рөлден мықтап ұстап, тіке тұр, — деді Қайрат.
— Мен сені ұстап тұрамын, сен өзіңді сенімді сезінгенше. Даурен рөлден мықтап ұстап, Қайрат велосипедті ақырын итере бастады. Бала желдің бетін сипағанын сезініп, педальды аздап айналдыра бастады. Қайрат жанында жүріп, ұлын құлап кетпеу үшін иығынан ұстап тұрды.
— Әке, мен қорқамын! — деді Даурен, велосипедтің аздап шайқала бастағанын сезініп.
— Қорықпа, Даурен, — деп сабырмен жауап берді Қайрат. 

— Мен осында, жаныңдамын. Ең бастысы – тепе-теңдікті сақтауды ұмытпа және алға қара. Бара-бара Даурен өзіне сенімді бола бастады. Велосипед аздап шайқалып, бала жылдам жүре бастады: оның аяқтары тезірек қозғала бастады, ал күлкі мен қуаныш ауаға толды. Қайрат ұлын көбірек жіберіп, Даурен өзі жүруді бастады.
— Әке, мен жүріп келемін! Мен өзім жүріп келемін! — деп Даурен қуанышпен айқайлады. Қайрат күлімсіреп, ұлының алаңда еркін және бақытты жүргенін мақтанышпен бақылап тұрды.
— Мен сенің қолыңнан келеді деп білдім, ұлым, — деді Қайрат, Даурен қайтып келгенде. Сол күннен бастап Даурен күн сайын велосипедпен серуендеуді ұнатып, еркіндік пен қуанышқа бөленді.

Ол әкесінің бастапқыда оны қолдағанын ешқашан ұмытпады және әрқашан Қайратқа қорқынышын жеңуге көмектескені үшін алғыс білдірді. Осылайша, Даурен велосипед тебуді үйреніп, жақындарының қолдауы мен махаббатымен кез келген қиындықтарды жеңуге болатынын түсінді.",https://ertegiler.kz/story/akesi-men-balasy,2025-01-29
"Қазақ халқының ұлттық ертегілері

Ақтөс - кішкентай күшік.Ол кішкентай үйшікте тұрады.Оның басы ақ, екі аяғы ақ, екі аяғы қара, мұрны қара.Ол аулада кішкентай үш балапанды көрді.Олар сары және үлпілдек. Ақтөс балапандармен ойнағысы келді.Ол балапандарды қуды, балапандар қашты. Олар «шиқ-шиқ», - деді.Сол кезде тауық оларды көрді. Ол Ақтөсті тістеп алды. Ақтөс: «аф-аф», - деді.Енді Ақтөс балапандармен ойнағысы келмейді",https://ertegiler.kz/story/aktos,2025-01-29
"Қазақ халқының ұлттық ертегілері

Күндерде бір күні Алдар көсе деген алдауыш бар, ешкім оны жеңе алмайды деген хабарды естіп, сол кезде аты шыққан Қу бала деген бала іздеп шығады. Қу бала, ақырында, Алдар көсені іздеп табады. Екеуі амандасып, көріседі. Алдар көсе баланың жөнін сұрайды. Қу бала:
– Алдар көсе деген сіз боласыз ба, мен жолдас болайын деп келдім, – дейді. Алдар көсе:
– Маған жолдас болсаң, әуелі бастан бір сомға бір қой алып кел, – деп, Қу балаға бір сом береді. Бала бір сомды алып, жүгірумен қыр астындағы қойшы қартқа келеді. Қартқа амандасқан соң, қарт баланың жұмысын сұрайды. Қу бала: – Ата, маған бір лағыңды сат, – дейді. Қарт:
– Бір сомға ал, – дейді. Қу бала лақты алып шығып, аз жүреді де, кері барып, қартқа:
 – Ата, лағым да саған кетсін, бір сомым да саған кетсін, маған бір тоқты бер, – дейді. Қарт:
 – Ала ғой, шырағым, – дейді. Бала тоқтыны алып шығып, аз жүреді де, кері барып, қартқа: Ата, лағым да саған кетсін, бір сомым да саған кетсін, тоқтым да саған кетсін, маған бір қой бере ғой, – дейді. Оқымаған, сан білмейтін шал өзінше бұның бәрі көп сықылды көрінген соң:
– Жарайды, бір қой ала ғой, – дейді. Қу бала бір қойды алып, Алдар көсеге келеді. Алдар көсе:
– Жарайсың, маған жолдас болсаң, бола аларсың, – дейді. Бұл екеуі көп уақыт жолдас болып, түрлі қызықтарды бастарынан кешірген екен дейді. Күндерде бір күні Қу бала еліне қайтпақ болып айырылысады. Бірақ Қу баланың азғана заты (ақшасы) Алдар көсеге ауысып кетеді. Біраз уақыттан кейін Қу бала келіп, алып кететін болады. Күндер артынан күндер, айлар артынан айлар өткен соң Қу баланың да келетін келісімді күні болып қалады. Бүгін Қу бала келеді деген күні Алдар көсе «ауырып», «өледі». Қу бала да келісімді күні Алдардың үйіне келіп жетеді. Қу бала Алдардың үйіне кірсе, бұрышта бүркеніп, бұғып отырған Алдардың әйелін көреді. Қу бала:
 – Жеңешеке, есен-амансыңдар ма? Көсекем сау ма, үйде ме? – деп сұрайды. Алдар көсенің әйелі жыламсырап:
– Көсекем, бүгін дүниеден қайтты, молаға апарылған жоқ, – дейді. Қу бала Көсекемді өз қолыммен қоямын, менің жан жолдасым еді деп, өтірік жылай түседі де, сол маңдағы елден төрт-бес қарттарды жинап, Алдар көсені арулауға кіріседі. Қу бала Алдардың денесіне ыссы суды батыра құйып та жібереді. Тәбітке Алдар көсені салып, бетін ақ шүберекпен жауып, бірнеше кісі болып көтеріп, молаға әкеледі. Ол кезде мола үй сияқты салынған, төбесі жабылған, есігі, терезелері [бар] екен дейді. Өліктерді тәбітімен апарып, жарға қатарластыра сүйеп қояды екен дейді. Қу бала, оның қасындағылар Алдар көсені де тәбітімен жарға сүйеп қояды. Келгендер «өлікті» қойып, үйлеріне қайтып жатқанда, Қу бала:
 – Өзім Көсекемді жайғастырып барам, – деп, мола ішінде қалады. Қу бала Алдардың өтірік өлгенін біліп, бір басқа табыттың артына жасырынып отырады. Сол кезде моланың ішіне түстері қашқан алты адам дүниелерді арқалап кіреді. Олар ұрылар екен, алған ұрлық заттарын өзара бөлісе бастайды. Бөлісте ұрылардың орталарында бір қылыш артық қалады. Алтауы «Бұны қалай бөлісеміз?» – деп кеңеседі. Біреуі ортасына шығып:
– Кімде-кім қылышпен мына өліктердің біреуін шауып түсіреді, қылышты сол алсын, – дейді. Шетте отырған батырсынған біреуі қылышты қолына алып, бір өлікке жақындап барады. Қалғандары: 
– Жас өлікті тап, қылыш өтеді, ескі өлікке қылыш өтпес, – дейді. Қолындағы қылышы бар ұры өліктерді байқай келгенде, жас өлік
 – Алдар көсенің тәбітіне (гроб) келеді. Енді қылышын көтеріп, шабайын деп жатқанда, Алдар көсе қысылып кетіп:
 – Оһ.., аһ... аһ... – деп, бақырып жібереді. Үрейі ұшып жүрген ұрылар зәресі ұшып, ұрлық заттарының бәрін тастай, моладан шыға қашады. Алдар көсе де жалма-жан бетіне жапқан ақ шүберекті алып тастап, ұрылардан қалған заттардың шетінен ұстай бергенде:
– Көсеке, тіріліп те үлгердің бе? – деп, Қу бала да заттардың бір шетінен ұстай кетеді. Кеткен ұрылар қарасын да көрсетпестен кетеді. Алдар көсе мен Қу бала ұрылар қалдырған заттарды бөліседі. Бөлісте Қу бала да Алдар көседен алажағын алып, қош айтысып, еліне келеді. Сүйтіп, Алдар көсе де Қу баланы алдай алмаған екен дейді.",https://ertegiler.kz/story/aldar-kose-men-qu-bala,2025-01-29
"Қазақ халқының ұлттық ертегілері

Ең ерте заманда хайуандар жылдың басы болуға таласыпты. Сонда жылқы айтыпты:
— Мен алысты жақын қыламын. Күшімді көреді, сүтімді ішеді, қылыма шейін арқан, жіп еседі. Адамға менен пайдалы мал жоқ, жыл ағасы мен боламын, – дейді. Түйе айтады:
— Сен адамның жұмысын қылсаң, сұлы, шөп асайтын тамағың үшін құл болдың, міне, мен сен көтере алмайтын ауырды көтеріп, неше айшылық алыс жерлерге барамын. Аш болдым деп, арпа, сұлы сұрамаймын. Көде болса, көде, жусан болса, жусан, не кез келсе, соны қорек етіп, табылса, су ішіп, табылмаса, шөлде де жолға жүре беремін. Жыл басы болу маған лайық. Сиыр айтады:
 — Адам егін ексе, менімен егеді, сүтімді ішеді, құрт-май істейді, жыл басы болу маған лайық. Қой айтады:
 — Мен болмасам, қазақ үйін немен жабар еді. Жүнімді алып, киіз басады, жабағымнан киім тігеді, арқан, жіп еседі. Сүтімнен құрт-май алады, шаруаға менен пайдалыларың жоқ. Ит айтады:
— Мен болмасам, сендердің көбіңді не ұрлап, не қасқыр жеп тауысар еді. Мен сендердің баршаларыңның бақташыңмын, дұшпан көрінсе, үріп, абалап, иеме хабар беремін. Тауық айтады: 
— Мен болмасам, кісі ерте жұмысына бармай, ұйықтап қалар еді. Мен ерте тұрып, таң атты деп шақырып, хабар айтамын. Кеш болса, жатар мезгіл болды деп, тағы шақырамын. Тышқан не айтарын білмей тұрады да бір түрлі қулық ойлап, жиылған көпке айтады:
— Бұл таластан еш нәрсе өнбес, жылды қарап тұралық та кім бұрын көрсе, сол жыл басы болсын. Өзгелері қарап тұрғанда, түйе өзінің бойына сеніп: «Менен бұрын кім көреді?», – деп, тышқанның сөзін қостайды. Бөрі қарасып тұрады. Біраздан соң тышқан жорғалап, түйенің өркешіне шығып отырады. Көп хайуан таласып: «Біз көреміз, біз көреміз»,–деп тұрғанда, ең биікте отырған тышқанды көріп, еш нәрсе демепті. Сонан соң жылды бәрінен бұрын тышқан көріп, хабар беріп, жыл басы болыпты. Түйе бойына сеніп құр қалыпты.",https://ertegiler.kz/story/zhyl-basyna-talaskan-haiuanattar,2025-01-29
"Ханс Кристиан Андерсен

Бұрынғы өткен заманда ұшы-қиыры жоқ көк теңіздің тұңғиық тереңін су перілері мекен етіпті. Перілер патшасының алты қызы болыпты. Ханшалар көрген жанды тамсандырарлықтай көрікті екен. Патшаның әйелі ерте дүние салғандықтан, қыздарды Кемпір тәрбиелепті. Су асты патшалығының заңы бойынша, ханшалар он беске толғанда бір рет теңіз бетіне көтерілуге рұқсат беріледі екен. Жылдар жылжып, патшаның кенже қызы он беске толады. Ол мұны көптен аңсап күткен еді. Жоғарыға көтерілген су ханшасы жартасқа отырып алып, жан-жағына көз жүгіртеді.
 
Қол созым жерде үлкен кеме тұр екен. Кеменің бір ғана желкені көтерулі, қалғаны түсіріліп қойыпты. Іші толған адамдар. Барлығы салтанатты киінген. Әйткенмен, ханшаның көзі солардың ішіндегі сүйкімді бір жас жігітке түседі. Дәл осы сәтте аспанды қара бұлт торлап, найзағай ойнап, теңіз беті астан-кестен болады. Арыны қатты толқындар алып кемені шайқап- шайқап, суға батырып жібереді. Ханша бағанасы жас жігітті іздейді. Найзағай тағы бір жарқ еткенде кеменің быт-шыт болғанын, жігіттің суда малтып жүргенін көзі шалып қалады. Ханшаның журегі зырқ етеді. Жоқ, жоқ, ол өлмеу керек! Қыз өзіне төнген қауіп-қатерді естен шығарып, сынған ағаштар мен тақтайлардың арасымен жігітке қарай ұмтылады. Бірде тереңге сүңгіп, бірде толқынмен бірге көтеріліп, ханзаданы қуып жетеді. Бұл кезде ханзада шаршап, аяқ-қолдары икемге көнбей, сіресіп, әлі құри бастаған болатын. Су ханшасы құтқарып үлгермесе, оның өлері анық еді. Ханша жігіттің басын судан шығара сүйемелдей көтеріп, толқынмен бірге жағаға қарай жүзіп отырады. Ақыры, жағалауға де жетеді. Ханаша жігітті судан алып шығып, басын биік көтеріп, құмға жатқызады. «Байғұс ханзаданы бірулер көріп, көмекке келер» деп үміттенеді. Дәл осы сәтте биік ақ үй жақтан даңғырлаған қоңырау үні естіледі.

Артынша шуылдасқан бір топ жас қыздар көрінеді. Ханша судағы жартастың артына тығылып қарап тұрады. Қыздардың бірі сұлық жатқан жігітті көріп жақын келеді. Алғашында қорқып, шыңғырып жібереді. Бірақ артынша басқа адамдарды көмекке шақырады. Су ханшасы көп уақыт өтпей-ақ ханзаданың тіріліп, басын көтергенін, айнала қоршап тұрғандардың әрқайсысына күлімсірей қарағанын көреді. Неге екені белгісіз, қыздың көңілі құлазып, жүрегі шым етеді. Өйткені, жігіт бұған күлімдемейді. Өзін құтқарған жанның су ханшасы екенін ол білмейді. Ханша да ауыр мұңға батып, су асты мекеніне қайтады.

Жас ханша бұрын да көп сөйлемейтін, тұйық болатын, енді одан сайын тұнжырап, өзімен өзі жүретін болды. Жоғарыда не көргенін сұраған әпкелеріне де жақ ашпайды. Осы оқиғадан кейін ол адамдар туралы тереңірек білгісі келді. Әсіресе, Кемпірнің маңайынан шықпайтын болды. Кемпір оған адамдардың жаны, яғни рухы болатынын, адам өлсе де оның рухы мәңгі өмір сүретінін айтып береді.
– Әже, неге бізде мәңгі өлмейтін рух жоқ. Мен тіпті адамның бір күнгі өміріне өзімнің бар өмірімді айырбастар едім. Шынымен де, ондай рухқа қол жетку мүмкін емес пе? – деп күрсінеді жас ханша.
– Жоқ, – дейді Кемпір.
– Бірақ егер адамдардың бірі сені қатты ұнатып қалса, саған бар жүрегімен, жан-дүниесімен берілсе, шіркеуде бір-біріңе адал болуға ант етісіп, некелеріңді қиғызсаңдар, сонда оның жаны сенің тәніңе дарып, сен де адамдар сияқты шынайы өмірдің дәмін татар едің. Мұны естіген қызға «Мен оған қатты ғашықпын! Онсыз өмір сүре алмаймын. Маған, мүмкін, теңіз мыстаны көмектесер, ақылын айтар. Не болса да барып көрейін» деген ой келеді. «Білем, не үшін келгеніңді, – дейді мыстан.
– Ойға алған ісің ақымақтық! Жарайды, маған бәрібір, тілегіңді орындайын. Бірақ бұл саған үлкен қайғы әкеледі! Сен бір ханзадаға ғашықсың, сондықтан адамдардікі сияқты мәңгі өлмейтін жаныңның болғанын қалайсың. Сол үшін қабыршақты құйрығыңды екі аяққа ауыстыруға барсың. Жақсы! Мен саған сиқыры бар ішірткі дайындап беремін. Күн шықпай тұрып теңіз жағасына жетесің де, сол жерде отырып, оның бір тамшысын қалдырмай ішесің. Сонда құйрығың екіге бөлініп, аяққа айналады. Алайда ол оңайға түспейді. Денеңді өткір қанжармен кесіп жатқандай сезінесің, қатты ауырады. Тек осының бәріне шыдаймын десең, мен саған көмектесемін. Оның есесіне, сені көрген адамдар мұндай сұлуды еш жерден еш уақытта көрген жоқпыз деп таңдайларын қағатын болады».
– Иә, бәріне келісемін, – дейді қыз дірілдей үн қатып.
– Ішірткінің бағасы өте қымбат. Патшалықта сенің дауысыңнан әдемі дауыс жоқ. Менің қалауым – сыңғырлаған дауысың, – дейді мыстан. Қыз келісімін береді. Кәрі мыстан қызға ішірткі дайындайды. Сиқырлы суын бере тұрып: – Есіңде болсын, адамға айналған соң, ешқашан осы қалпыңа келе алмайсың. Су асты өміріне қайтып оралуың мүмкін емес. Егер сен ғашық болған ханзада басқа біреуге үйленетін болса, сол күні таң атқанда аппақ көбікке айналып кетесің, – дейді.

 
Таң енді ата бастаған кезде ханша теңіз жағасына жүзіп келіп, мыстанның дайындаған ішірткісін ішеді. Сол кезде біреу денесін қанжармен кесіп жатқандай қатты ауырады. Құйрығы екіге бөлініп, аяққа айналады. Адам қалпына енген ол теңіз жағалауындағы зәулім сарайға кіріп, ханзаданы іздей бастайды. Сарайдағы әрбір есікті ақырын ашып көреді. Бөлмелердің бірінде өзі ғашық ханзада тәтті ұйқы құшағында жатыр екен. Ұйқысынан оянған ханзада бөлмесінде отырған сұлу қызды көреді. Қайдан келгенін, қалайша бұл сарайға тап болғанын сұрайды. Бірақ дауысынан айрылған қыз жауап бере алмайды. Ханзада қыздың сарайда қалуына рұқсат береді. Осылай күндер өтіп жатады. Ханзада су ханшасына әбден бауыр басады. Бірақ ол қызды тек қарындасы ретінде ғана жақсы көрді. Бір күні ханзада су ханшасына өзін бір қыздың ажал аузынан алып қалғанын, сол қызды іздеп жүргенін, егер тапса, соған үйленетінін айтады. Арада біраз уақыт өтеді. Сарайда «ханзада көрші патшаның сұлу қызына үйленбекші, сол үшін өзінің кемесін керемет етіп сәндеп жатыр» деген әңгіме өрбиді. Ақыры, бір күні ханзада: – Мен жол жүрмекпін! Көрші патшаның қызымен танысуым керек. Бұл – ата-анамның қалауы! – дейді. 
– Бірақ олар мені күштеп үйлендіре алмайды, себебі менің жүрегім басқаны қалайды. Мен өзімді құтқарған қызды ғана ойлаумен жүрмін. Егер маған, әйтеуір, бір қалыңдық тауып, үйлену қажеттігі туса, мен тек сені таңдар едім. Ханзаданың бұл сөздері қызға қанат бітіргендей әсер етеді. Су перісінің қуанғаны сонша, шыр айналып билей жөнеледі. Сарайдағылар назды бойжеткеннің әсем қозғалысына сүйсіне қарайды. Хазада қыздың осы биімен нені айтқысы келгенін түсінбейді. Мен үшін қуанған екен деп ойлайды. Биін аяқтаған арудың маңдайынан сүйіп, өзімен бірге ала кететінін айтады. Таң ата кеме көрші патшалықтың астанасына келіп жетеді. Бұларды патша салтанатты түрде қарсы алады. Қалада үлкен мереке-думан басталады. Ханзада патшаның қызын көріп, оны бірден таниды. Бұл кезінде ханзада жағалауда жатқанда ақ үй жақтан келген шуылдасқан бір топ жас қыздардың бірі еді. Ханзада мені өлімнен осы қыз құтқарды деп ойлайтын. Ханзада су ханшасын жанына шақырып алып: – Мені өлімнен құтқарып қалған қызды тапсам, өзіме жар етемін деп серт еткенім есіңде ме? Сен мен үшін қымбатсың. Қарындасымдай болып кеттің. Сырымды саған айтамын. Мен осынша уақыт іздеген адамымды таптым. Ол – патшаның қызы. Жаңа көргенде бірден таныдым, – дейді қуанып. Қыз ханзаданың әңгімесін ұйып тыңдайды. «Сені өлімнен арашалап алып қалған ол емес, мен» деп айқайлағысы-ақ келеді. Бірақ амал қанша, сөйлей алмайды. Ханзада еш нәрсені байқар емес. Тек патшаның қызынан көз алмай қарап тұр. Жанындағы жаны жыласа да, көзі күлімдеп тұрған, өзі үшін қатерлі іске бел буған, қаншама ауыртпашылықты көтерген, тіпті әсем дауысынан айырылған қыздың жан-дүниесін түсіне алмады. Сөйтіп ханзада патша қызына: 
– Маған тұрмысқа шығасың ба? – деп ұсыныс жасайды. Қыз келісімін береді. Сол күні ақ шіркеу қоңыраулары дабыл қағып, жаршылар ханшаға көрші патшаның ұлының құда түсіп келгені туралы жар салады.

Күйеу жігіт пен қалыңдық шіркеуге келіп, діндар әкейдің батасын алады, некелерін қиғызады. Су ханшасы, өзіне қаншалықты ауыр тисе де, тойға қатысады. Алайда елдің қуанышты дауыстары мен көңілді музыка үнін естімейді, ерекше салтанатпен өтіп жатқан неке қию рәсімін де көрмейді. Оның бар ойы басқа жақта болады: ертеңгі күні өзіне төніп тұрған өлім сағатын, өмірімен қош айтысатын мезгілінің жақындап қалғанын ойлап, мазасы кетеді. Рәсім аяқталысымен жас жұбайлар кемемен күйеу жігіттің еліне аттанады. Жол бойы кемедегілер би билеп, әзілдесіп, көңіл көтереді. Ханзаданың ойында ештеңе жоқ, бар ынтасы тек қалыңдығына ауған.

Ол қыздың жоқтығын байқамайды да. Бұл кезде су ханшасы кеменің адам жоқ жеріне барып, белдемше жақтауына сүйеніп, теңізге қарап ойланып тұрған еді. Кенет ол судан бастарын шығарып тұрған әпкелерін көреді. Олардың да өңдері боп-боз, бұрынғыдай ұзын да қою шаштары желмен желкілдеп көрінбейді, барлығы шаштарын қиғызып тастапты. Әпкелері қызды өлімнен аман алып қалу үшін шаштарын теңіз мыстанына тарту етіпті. Мыстан оларға өткір пышақ беріп: «Күн шықпай тұрып, мына пышақты ханзаданың жүрегіне сұғып алсын. Сонда жып-жылы қан аяғына шашырап, бұрынғы құйрығы қалпына келіп, қайтадан су перизатына айналады» депті. Осы кезде кеме жағалауға келіп тоқтайды. Ханзада қалыңдығын ертіп сарайға қарай бет алады. Жолдан шаршаған кемедегілер жай-жайына кетіп, сарайда тыныштық орнайды. Ұйықтамаған тек су ханшасы ғана. Түн ортасы ауып, таң жақын дағанда қыз ақырын басып ханзаданың бөлмесіне кіреді. Ол қолындағы пышаққа бір, қаннен-қаперсіз ұйықтап жатқан хан задаға бір қарайды. Сүйіктісін өлімге қимайды. Содан соң еңкейіп, жігіттің әдемі маңдайы нан сүйеді де бөлмеден шығып кетеді. Жүрген қалпы тоқтамай жағалауға келеді.

Таңертен енді ғана сыздықтап біліне бастапты. Қыздың маңайында мөп-мөлдір ғажайып бір тіршілік иелері – ауа періштелері ұшып жүр. Енді, міне, су ханшасы да солар сияқты мөлдір тамшыға айналып, жоғары қарай қалықтай бастады.

 
#СуПерісі#Русалочка#РусалочкаНаКазахском#СуПерісіҚазақТілінде#СуПерісі#Русалочка#РусалочкаНаКазахском#СуПерісіҚазақТілінде",https://ertegiler.kz/story/su-perisi,2025-01-29
"Иван Андреевич Крылов

Баяғыда шегіртке мен құмырсқа болыпты.   
Жазда шегiртке өлең айтты, биледi, қыдырды және ұйықтады.   
Ал құмырсқа жұмыс істеді, тамақ жинады.   
Күз түсті, сосын қыс келді, қар жауды.   
Шегіртке тоңды. Тамақ жоқ. Ол құмырсқаға келді.   
 
– Құмырсқа, маған тамақ берші, үйге кіргізші, – деді шегіртке.   
– Сен неге жазда жұмыс істемедің?   
– Уақыт болмады.   
– Уақыт болмады?! Не істедің?   
– Өлең айттым, қыдырдым, биледім, ұйықтадым.   
– Солай ма?! Енді қазір билеп көр, – деді құмырсқа.",https://ertegiler.kz/story/shegirtke-men-kumyrska,2025-01-29
"Ertegiler.kz

Ерте-ерте, ертеде бір шал мен кемпір өмір сүріпті. Олардың Торғай есімді кішкентай ғана құсы болыпты. Торғай өте ақылды әрі батыл болып өседі екен. Шал мен кемпірдің баласы болмағандықтан, оны өз баласындай жақсы көріпті. Әр таң сайын олар Торғайды еркелетіп, жем беріп, қанаттарын сипап, батасын беріп отырады екен.
Бір күні шал мен кемпір қатты ауырып, төсек тартып қалады. Торғай болса, оларды көріп жаны ашып, көмектесуді ойлайды. Ауылдың ортасындағы үлкен бәйтерек түбінде Самұрық құсы өмір сүретінін естіп, одан көмек сұрауға бел буады. Самұрық құс барлық ауруды емдейтін шөптерді біледі деген аңыз болған екен.
Торғай қанаттарын қағып, ұзақ сапарға аттанады. Жолда жел, күн, жаңбыр оның қанаттарын шаршатып, оны түрлі қиындықтарға тап қылады. Бірақ шал мен кемпірді аман қалдыру үшін ол тоқтамастан ұша береді.
Күндердің күнінде Торғай бәйтерекке жетеді. Ол Самұрық құсты іздеп, оған шал мен кемпірдің жағдайын айтып береді. Самұрық Торғайдың батылдығына тәнті болып, оған ем болатын ғажайып шөптің дәнін береді де:
— Бұл дәнді шал мен кемпірдің ошағына жақын жерге егесің. Бірнеше күннен кейін бұл шөп оларды емдеп, оларға өмір сыйлайды, – дейді.
Торғай шөптің дәнін алып, ауылға қайтып оралады. Шал мен кемпірдің үйіне жетіп, сол дәнді олардың үйінің маңайына егеді. Бірнеше күн өткен соң, дәннен әдемі шөп өсіп шығады, және шал мен кемпір сол шөптің арқасында сауығып кетеді.
Содан бері ауыл тұрғындары Торғайды батылдық пен адалдықтың символы ретінде құрметтепті. Ал шал мен кемпір болса Торғайды өз ұлындай жақсы көріп, әр күн сайын оған рақмет айтып, оған арнап дастархан жайып отырады екен.",https://ertegiler.kz/story/torgay,2025-01-29
"Қазақ халқының ұлттық ертегілері

Бұрынғы заманда бір хан болыпты. Ханның бір қызы болыпты. Төрт уәзірі болыпты. Хан сейілге шығыпты, қасында бір уәзірі болыпты. Ханның алдынан екі қоңыр қаз ұшып барады екен. Хан уәзіріне айтты: «Осы екі қоңыр қаздың тілін маған айт! Не деп кетіп барады?» – деді. Уәзірі айтты: «Тақсыр, мен білмеймін». Хан айтты: «Айт! Айтпасаң басыңды аламын». Уәзір айтты: «Тақсыр, үш күн мұрсат бер», – деді. Хан: «Жарайды», – деді. Ханның өзі қаздың тілін біледі екен, үндемей үйге келді, атынан түсті, отырды. Уәзірі өз үйіне келді. «А, қатын! Сен маған, мен саған жоқ», – деді. Қатыны айтты: «Неден қорықтың?» – деді.
— Хан маған: «Қаздың тілін тауып айт, айта алмасаң, басыңды аламын», – деді. Үш күн мұрсат сұрадым. Үш күн мұрсат берді. Уәзір таза суға шомылды, ақыретін қойнына салды, күннің батыс жағына кетті. Ханның қызы жүр екен, қырық қыз нөкері бар екен. Кетіп бара жатқан уәзірді ханның қызы көрді. Бір қызға айтты: «Анау кетіп бара жатқан кімнің уәзірі екен, шақыршы», – деді. Қыз жүгіріп кетті. Уәзірге жетті, айтты: «Сені ханның қызы шақырады», – деді. Уәзір ханның қызына келді. Ханның қызы айтты: «Е, уәзірім, қайда бара жатырсың жаяу?» – деді. «Солай, солай! Кеше ханмен сейілге шықтық, алдымыздан екі қоңыр қаз ұшты. Хан айтты: «Сол ұшып бара жатқан қоңыр қаздың тілін маған айт! Айтпасаң, басынды аламын», – деді. Сонан қорыққан соң, үш күн мұрсат сұрадым, мұрсатымды берді. Үш күнде тауып айтсам, басымды алмайды. Сонан қорыққаннан кетіп барамын, қаздың тілін білмеймін. Әкеңіздің қылған жарлығы — сол», – деді. Қыз айтты: «Е, уәзір, мен саған жақсылық қылар едім, қорыққан соң, әкеме айтасың ғой», – деді. «Жоқ, ханша, айтпаймын. Өлсем, өліп кетермін, жақсылық қылған кісіні неге айтайын?». «Жарайды, уәзірім, мен сені аядым. Мен айтайын, сен тыңда! Қаздың тілін кім айтты деп сұрар. Сонда мені айтпа, айтсаң, менің обалым сенде болар». Онан соң қыз айтты: «Алдыңғы ұшқан еркегі, соңғы ұшқан ұрғашысы екен. Еркегі айтты: «Жылда екеуіміз құстың соңынан ұшушы едік, биыл неге құстың алдында ұшып барамыз?» – деді. Ұрғашысы айтты: «Жылда соңында қалатынымыз сен ақсақ болған соң», – деді. «Мен сені асырадым, күттім. жаман еркекті жақсы ұрғашысы асырайды екен», – деді. «Ұқтың ба, уәзірім?» – деді. «Ұқтым!» – деді. «Ертең барып айт. Әкем менің айтқанымды білер, білсе де айтпағайсыз», – деді. Уәзір қуанды, үйіне келді. Қатыны сұрады: «А, қарағым, неге қуандың?» – деді. «Е, бір жақсылық бар, енді қорықпаймын», – деп уәзір айтты. Ертеңіне уәзір ерте тұрып, беті-қолын жуып, ханға келді. «Ассалаумағалейкүм, алдияр!» – деді. Хан: «Уағалейкум уәссәләм, уәзірім», – деді. «Хан, кешегі тауып айт деген сөзіңізді айтқалы келдім», – деді. «Жарайды, уәзірім, айт!» – деді. «Айтайын. құлағыңызды салып тыңдаңыз. Алдыңғы ұшқан қаз еркек екен, соңғы ұшқан қаз ұрғашысы екен. Еркегі айтты: «Біз жылда құстың соңында қалатын едік, биыл неге құстың алдында кетіп барамыз?». Ұрғашысы айтты: «Жылда біз құстың соңында қалсақ, сенің аяғың ақсақ еді, сондықтан бұрын ұша алмадық, сені мен сақтадым, күттім, сені тастап кетпедім, жаман еркекті жақсы ұрғашы асырайды екен», – деп, кетіп барады екен. Осы сөзді айтқан екен, осы, тақсыр, білгеніміз». «Білдің, уәзірім! Бұл сөзді саған кім үйретті, айт, шыныңды айтпасаң, басыңды аламын», – деді. Уәзір айтты: «Адам үйреткен жоқ, менің аузыма Құдай өзі салды»,– деді. «Өлтіремін, айтпасаң», – деді. Уәзір қорыққан соң: «Айтайын», – деді. «Мұны айтқан қызың», – деді. Хан айтты: «Өзім де біліп едім». Елін, жұртын жиды, жоғарғы елін шақырды, жорға бие сойды, той жасады. «Қызымды кімде-кім жаман болса, соған беремін», – деді. «Жаман еркекті қайтып жақсы қылар екен?» – деді. Жаман балаларды жинады. Бір жаманға бермек болды. Басынан қотырдың қаны аққан, мұрнынан боғы аққан, аяғының шуашы бар жаман тазшаға хан қызын берді. Ханның қызы орнынан көшті. Ханның қызы тазшаға қатын болды, өзі шебер екен, бау өріп, үйінің қасынан құдық қазып алды. Құдықтың суы алтын болды. Тазша байы қатынының тілін алды, қатыны күнде бау өріп, киім тігіп апарғызып сатқызады. Байы кешке келіпті, ділдә әкеліпті, өздері бай болыпты. Астары өзі пісіріліп, өзі түсіріледі, дастарқаны өзі жайылады екен. Төрт шамшырағы жағылады екен, сөйтіп жүріпті. Қатыны ертеңіне тұрып беті-қолын жуыпты, байына айтыпты: — Сен бүгін шаһарға бар, онда бір адам қаракөк ат сатады, соны сен сатып алып кел! – деп, ақ орамалға ділдә түйіп береді. Байы орамалды алып қойнына салып, жаяу кетіпті. Базардың басында жүрсе, бір адам қаракөк ат жетектеп жүр екен. Тазша тұрып айтты: «Ағеке, атынды сатамысың?» – деді. «Сатамын, не бересің?» – деді.
— Екі ділдә берейін. 
— Үш ділдә бер. Орамалыңмен бер, – деді. Тазша берді, қаракөк атты алды қолына. Қаракөк атты жетектеп, үйіне келді. Атты байлады, үйіне енді. Қатын сұрады:
— Келдің бе?
— Келдім!
 — Атты әкелдің бе?
— Әкелдім! 
— Мықтап байладың ба? 
— Байладым. Қатын айтты: «Жат бүгін!». Қатынымен екеуі жатты, ұйықтады, ерте тұрды, беті-қолын жуды, намазын оқыды. «Е, тазшам, қаракөк атты ертте, алдыңғы айылын бос тарт, артқы айылын берік тарт. Бүгін менің әкем бір киікті қуып келе жатады. Киіктің басы алтын, арты күміс. Екі күн, екі түн қуып еді, жете алмады. Сен көк атқа мін, құрықты қарыңа іл. Сен барып жетерсің, құрықпен ұстарсың, бауыздайын деп атыңнан түсе қал. Әкем келер: «Е, жігітім, осы киікті маған бер, дүниеде тілеген тілегіңді берейін», – деп айтар. Сонда сен киікті бер де үйге қайтып кел», – деді. Тазша көк атқа мінді. Құрықты қарына ілді, бір таудың басына шықты, шығып қараса, бір адам бір киікті қуып келе жатыр екен, жете алмай келеді екен. Алдынан тазша шығып, киікті қуып жетті. Құрықты мойнына салды, аттан түсе қалды, бауыздайын деп пышағын қынынан суырды. Артынан хан шауып келді: «Е, жігітім, осы киігіңді маған бер», – деді. «Бермеймін!» – деді. «Дүниеде тілеген тілегіңді берейін». «Жарайды, ал», – деді. Хан киікті алып үйіне кетті. Тазша үйіне барған соң, қатыны алдынан шықты.
 — Келдің бе, тазшам?
— Келдім.
— Ұстадың ба? 
— Ұстадым. Ханға бердім.
— Бәрекелді! – деді. Олар жатты, ұйықтады. Ертеңіне тұрды. Қатыны айтты: «Е, тазшам, ханнан не тілек сұрайсың?». Тазша айтты: «Не тілек сұрайын, мал сұраймын, бас сұраймын!». Қатыны айтты: «Е, тазшам, ақылың жоқ, мал не керек, жан не керек? Мал да бар, жан да бар. Сен хандікіне барсаң: «Не сұрай келдің?» – деп, хан айтар. Сонда сен айт: «Әнеукүні берем деген тілегіңізге келдім», – деп, сонда: «Не тілейсің?» – дер. Сен айт: «Өзіңізге қараған жандар үш күн, үш түн от жақпасын, бір өзімнен басқа адам шықпасын», – деп. «Жарайды, қатын!» – деді. Қатын байына құрымнан шапан тікті, құрымнан тымақ тікті, көзіне шиден түйреуіш салды, көзін қызартты. Тазша хандікіне келді. Тазша үйге енді. «Ассалаумағалейкүм, хан!» – деді. Хан алтын тағында отыр екен. Хан шошып, төсегінің үстіне барып отырды, тазша ханның тағына отырды.
 — Е, жаным, қайда барасың? – деді. «Алдияр, сізге келдім». «Не жұмысың бар?» Тазша айтты: «Жұмысым бар, беремін деген тілегіңізге келдім», – деді. Патша айтты: «Берейін, жігітім, не тілейсің?» – деді. «Алдияр, мен не тілейін, маған берсеңіз үш күн, үш түн тірі жан от жақпасын! Өз үйім от жақсын, берсеңіз, осы тілекті тілеймін»,– деді. Патша: «Жарайды, болсын, бола қалсын», – деді. Уәзірін қара атқа мінгізді, жұртына хабар берді. «Үш күн, үш түн ішінде от жаққанның басын аламын»,– деді. Уәзір кетті, жұртына хабар берді, қайтып үйіне келді. Хан тазшаны үйіне қайтарды. Тазша үйіне келді, қатыны сұрады: «Айттың ба, тазша?» – деді. «Айттым. Үш күн, үш түн тірі жан от жақпайды. Өз үйім үш күн, үш түн от сөндірмейді», – деді. Бақ келді, ырыс келді, қыдыр келді, жарыққа жиылды. Ертеңіне жігіт тұрып қараса, төңірегі малға толып қалыпты, өзі бай болыпты. Бай енді маңғаз болды. Қатыны айтты: «Бүгін көк атқа мін! Сейілге шық, хан жолығар, ол да сейілде жүрер аң аулап. Соған сен бар, мына азықты қанжығаңа байла, түс болғанда ас ішеміз деп атыңнан түс, хан да түсер атынан. Ас жейік деп хан сені шақырар. Сен барма, хан асынан берсе, сен жеме, сен берсең, асыңнан ол жер, енді бар!» – деді. Тазша көк атты ерттеді, мінді, сейілге кетті. Алдынан хан жолықты, амандасты-есендесті. Аң аулап жүр екен. Түс болды. Хан аттан түсті. «Ас жейік», – деді тазша. «Жарайды», – деп, аттан түсіп, хан асын жеді. Тазшаны шақырды, тазша жақын келмеді, асынан беріп еді, жемеді. Тазша асынан беріп еді, хан жеді. «Япырым-ай, тәттісін-ай!» – деді. «Менің бір қатыным болған, сол осындай пісіруші еді, сонан туған қызым осылай пісіруші еді. Сол қызым кеткен соң, көрген тәтті дәмім — осы!» – деді. Астарын жесті, аттарына мінді. Тазша айтты: — Алдияр! Біздікіне қонаққа жүріңіз.
— Жарайды! – деді. Хан тазшаның үйіне келді. Үйіне келсе, ханның өзінің үйінен артық екен. Хан сенерін де, сенбесін де білмеді. Қызы айтты: «Жоғары шығыңыз!». Хан жоғары шықты, отырды. Қыз дастарқанды жайды, алып келіп алдына ас қойды. Хан жеді, айтты: «Апырым-ай! Астың тәттісін-ай! Менің кеткен қызым осылай пісіруші еді». Қыз айтты: «Қызыңызды кімге беріп едіңіз?». Хан айтты: «Қызымды бір жаман тазшаға беріп едім». Қызы айтты: «Сол қызың мен емес пе, күйеуің мынау емес пе?» – деп, өзінің байын көрсетті. «Көзіңе қалай көрінеді?» – деді. Әкесі айтты: «Жақсы көрінеді». Қыз айтты: «Жаманды жақсы қылдым, жаман еркекті жақсы қатын асырайды» деген осы ма, әкем? Сен мені жаманға беріп едің. Сен басы алтын, бөксесі күміс киікті қудың. Сен ұстай алмадың, менің күйеуім ұстады. Оның сізден артық болғаны емес пе? Үйіңе барды байым, сонда сіз алтын тағыңыздан түрегеліп төсегіңізге барып отырдыңыз. Ол таққа барып отырды. Оның артық болғаны емес пе?» Хан айтты: «Рас, менің тағымды күйеуім алсын!». Хан құса болып айтты: «Е, қызым, сен ақылды екенсің, мен ақымақ екенмін, менің еліме кел, менің шаһарымды биле!». Хан үйіне келіп өлді. Күйеуі хан болды, қызы ханша болды.",https://ertegiler.kz/story/khan-kyzy,2025-01-29
"Ertegiler.kz

Айдар есімді бала бар екен. Ол ғарышқа ұшуды армандайды. Күнде түнде аспанға қарап, жұлдыздармен сырласып, олардың сыры мен ғажайыптарын білгісі келетін.
Бір күні Айдарға күтпеген жерден белгісіз планетадан хат келді. Хатта былай деп жазылған:""Айдар, бізге сендей батыл және тапқыр бала қажет! Ғарышта біздің планетамызды сақтап қалу керек! Бізге көмектес, сенің ғана қолыңнан келеді.""
Айдар ойланып жатпай, тез дайындала бастады. Ол үлкен зымыранға отырып, алыс планеталарға қарай бет алды. Әлемде түрлі ғажаптарды көрді. Бірақ ең маңыздысы – ол жамандық жасайтын ""Метеор Айдаһарымен"" кездесті.
Айдар тез қимылдап, өзінің кемесін айдаһарға қарсы бағыттады. Бірақ соғысудың орнына, Айдар оған жақындап:– Неге жерді және басқа планеталарды бүлдіріп жүрсің? Біз дос болайық! – деді.
Айдаһар бұл ұсынысты естігенде, ойланып қалды. Сөйтіп, ол Жерді қиратып, метеорларды бағыттаудан бас тартады. Айдар мен айдаһар дос болып, бірге ғарыштың түрлі құпияларын зерттей бастады.
Айдар үйіне оралғанда, бәрі оны батыр ретінде қарсы алды. Ол енді тағы да ғарышқа барып, басқа да ғаламшарларды зерттеймін деп жолға аттануға дайындықты бастайды.",https://ertegiler.kz/story/aidar-in-space,2025-01-29
"Ханс Кристиан Андерсен

Бір қыстақта екеуі де Клаус деп аталатын көршілер өмір сүріпті. Олардың бірінің төрт аты, ал екіншісінің жалғыз аты бар екен. Оларды бір-бірінен ажырату үшін жұрт төрт аты барын Үлкен Клаус, ал жалғыз аты барын Кішкентай Клаус деп атапты. Ал, енді олардың арасында қандай оқиға болғанын баяндайық, бұл өзі бір ұзақ әңгіме! Өзара келісім бойынша, Кішкентай Клаус бір апта бойы өз атымен Үлкен Клаустың егістік жерін жыртуы керек еді. Бір айта кетерлігі, Үлкен Клаус Кішкентай Клаусқа төрт атын аптасына бір рет, тек жексенбі күні ғана жұмысқа жегуге беретін. Кішкентай Клаус бұл күні аттардың барлығын тап бір өз меншігі сияқты көріп, олардың арқасында шыбыртқысын рақаттана ойнататын. Күн шайдай ашық, сәске түске таман қоңыраулар күңгірлей соғылып, қолына дұғалықтарын ұстап, сәнді киінген адамдар пірәдардың уағызын тыңдау үшін шіркеуге беттеп келеді. Барлығы да Кішкентай Клаустың өмірге дән риза болып, бес бірдей атты соқаға жегіп жер жыртып жүргенін көрді. Ол болса, адамдар таяп қалғанда:
— Әйт-шу, менің аттарым! — деп, қаттырақ дауыстап қойып шыбыртқысын үйіре жөнеледі.
— Олай айтатын жөнің жоқ! — дейді мұны естіп қалған Үлкен Клаус.
— сенің жалғыз атың бар емес пе! Бұл ескертуді сәл тыңдағанымен, тағы біреулер таяп қалғанда Кішкентай Клаус олай меншіктеп айтпауға тиіс екендігін ұмытып кетіп: — Әй, жануар аттарым-ай! — деп тағы да айқай салады.
 — Мұныңды енді тоқтат! — дейді шыдамы таусылған Үлкен Клаус.
— Егер тағы да бір рет осылай айтады екенсің, мен сенің атыңды маңдайынан бір қоямын. Атың сеспей қататын болады!
— Ендігәрі айтпайымын! — дейді Кішкентай Клаус.
— Дұрыс айтасың, міне қойдым! Қайдан уәдесінде тұрсын, тағы біреулер жанынан өтіп бара жатып амандасқан кезде, ол бес атқа қарап мақтаныш билеген кейіппен:
— Шүу, мен аттарым! — деп шыбыртқысын шартылдатып, айқай салады. 
— Ал ендеше мен саған аттарыңды тізгіндеп, уәдемді орындап берейін! — дейді Үлкен Клаус. Сөйтіп ол егістік алаңында аттарды матап бекітуге арналған жуан ұңғыны алады да, Кішкентай Клаустың атын басқа бір салып, сеспей қатырады.
— Әттең-ай, не істедің! Енді менің жалғыз атым да жоқ! — деп күбірлеген Кішкентай Клаус жылап жібереді. Содан кейін ол атының терісін сыпырып алады да, оны желге жақсылап кептіріп, қапқа салып алады. Қабын арқасына салып алады да, терісін қалаға апарып сату үшін жолға шығады. Бір жалпақ ну орманның ортасымен ұзақ жүруге тура келеді, сөйтіп келе жатқанда күн райы бұзылып, Кішкентай Клаус жолдан адасып кетеді. Жолды әрең тауып алып түскен кезде әбден қас қарайып кеткен еді. Қалаға дейін әлі алыс, кері қайтуға және ұзақ. Түн ортасына дейін олай да, былай да жете алмайтын болды. Сөйтіп келе жатқанда жолдың шетінде шаруа үйі тұрғанын көреді. Терезелері жабық екен, бірақ саңылаудан көз салса, от жылтырап тұр екен. «Ендеше, қалай болған күнде, мен мұнда кіріп паналауға тиіспін», — деп ойлаған Кішкентай Клаус қақпаның есігін қағады. Үй иесі әйел қақпаны ашып, мұның мән-жайын білгеннен кейін: күйеуінің жол жүріп кеткенін, сондықтан оның рұқсатынсыз қабылдай алмайтындығын айтып, кетіп қалуын өтінеді.
 — Жарайды, ендеше, онда аулада-ақ қонып шығайын! — дейді Кішкентай Клаус. Үй иесі әйел есікті тарс еткізіп жауып алады. Үйдің жанында биік үйілген бір мая шөп бар екен. Үй мен маяның ортасында төбесіне қамыстан жайдақ шатыр төсеген қора барын көреді.
— Осында жатып ұйықтап шығайын! — дейді Кішкентай Клаус шатырды көрген соң. 
— Ғажайып жайлы төсек! Тек, ләйлектер ұшып келіп аяғымды шоқып тастамаса болғаны! Оның мұны айтқан себебі, үйдің шатырындағы өз ұясында ірі ләйлек тұрғанын көрген еді. Кішкентай Клаус қораның шатырына шығып алып, ыңғайлаып жату үшін қол-аяғын жазып, ары-бері аунай бастайды. Қақпақ терезенің тек төменгі бөлігін ғана жауып тұрғандықтан, бұл арадан қонақ бөлменің іші түгел көрініп тұр еді. Қонақ бөлмеде мол дастарқан жайылып тұр екен: үстел үстінде не жоқ дейсіз: шарап та, қуырдақ та, балық та — бәрі бар. Үстелде үй иесі әйел мен дін қызметшісі ғана отыр екен. Үй иесі әйел қонаққа шарап құюда, ал ол болса балық етін асықпай жеп отыр. «Бұлардың жанына қалай барсам екен ә!» — деп ойлайды Кішкентай Клаус, сөйтіп мойнын созып терезеге үңіледі. О, құдай, қандай дәу бәлішті көрді десеңізші! Аста-төк дастарқан деген осы болар! Ол осы кезде үйге таман біреудің жақындап келе жатқан дыбысын құлағы шалды. Сөйтсе, бұл үйдің қожайыны екен. Ол өте мейірімді адам еді, тек ежелден бері келе жатқан бір қызық әдеті: дін қызметшілерін мүлде жақтырмайды екен. Дін қызметшісін көрсе болды
— ашуланып, өзін өзі ұстай алмай кететін әдеті бар екен. Сондықтан дін қызметкері үй иесі жоқта қонаққа келген соң мейірбан әйелдің оны жақсылап күтіп қонақ болдыруға тырысып жатқан беті екен. Қожайынның қайтып келгенін біліп, олар қатты қорықты. Үй иесі әйел қонағына ішінде ештеңе жоқ бос тұрған сандыққа жылдам тығылуын өтінеді. Дін қызметшісі келіседі — үй иесінің дін қызметшілерін көрсе өзі өзі ұстай алмай қалатынын ол да жақсы білетін, — ал үй иесіәйел болса үстел үстіндегінң бәрін жылдамдатып пештің ішіне тыға бастайды: егер күйеуі мұны көріп қойса, кімді күтіп жатырсың деп міндетті түрде сұрайды емес пе. 
— Ап бәлем! — деп Кішкентай Клаус терең тыныстап тамсанады тамақтар мен шарапты асығыс-үсігіс жасырып жатқанын қарап отырады.
— Мұнда кім бар? — деп сұрайды шаруа Кішкентай Клаусқа назарын аударады. 
— Мұнда неғып жатырсың? Кеттік онан да, біздің үйдегі қонақ бөлмеге! — дейді қожайын. Кішкентай Клаус адасып кеткенін және қонып шығу үшін рұқсат сұрайды.
— Мақұл, — дейді шаруа, — қона бер. Тек алдымен екеуіміз ауқаттанып, әл жинап алмасақ болмас. Әйелі бұл екеуін өте бір жылы қарсы алып, дастарқан жайып, пештен үлкен құмырамен ботқа алып шығады. Жолда қарны әбден ашқан шаруа алдына келген ботқаны аса бір тәбеттенген қалыппен жей бастайды, ал Кішкентай Клаустың ойы пешке жасырылған дәмді қуырдақ пен балықта, бәліште еді. Үстел астында, Кішкентай Клаустың аяғының жанында әлгі сатуға алып бара жатқан жылқының терісі салынған қапшық жатыр еді. Ботқаны жеуге тәбеті тартпаған Кішкентай Клаус қапты аяғымен үйкелей бастайды. Қатқан теріден шиқылдаған дыбыс шыққан кезде: 
— Тсс! — дейді Кішкентай Клаус. Сөйтеді де теріні қайтадан үйкелей бастайды: тері де бұрынғыдан да қатты шиқылдайды.
— Мынау қабыңда не бар? — деп сұрайды қожайын.
— А, бұл ма, бұл менің — сиқыршым! — дейді Кішкене Клаус. 
— Бұл бізге мына ботқаны жеудің қажеті жоқтығын айтып отыр. Ол біз үшін әлдеқашан сиқырлық жасап, бәрін пештің ішіне жасырып қойыпты: қуырдақ та, балықта, бәліш те бар дейді.
— Міне, керек болса! — деп айқайлап жіберген шаруа жүгіріп барып ашып жібергенде, пештің ішінен айтылған дәмді тамақтарды көрді. Біз бұл тамақтарды мұнда әйелі тыққан білеміз, ал қожайын болса барлығын сиқыршы сиқырымен әкелді деп ойлайды. Әйелі бірде бір сөз айта алмастан, бәрін үстел үстіне қойып жатты. Ал күйеуі қонағымен бірге балық, қуырдық пен бәлішті рақаттанып жеуге кірісті. Сөйтіп отырғанда Кішкентай Клаус қапшығын тағы да басып шиқылдата бастайды. 
— Ал, ол қазір не деп айтты? — деп сұрады шаруа.
— Иә, бұдан өзге үш құты жүзім шарабын сиқырлап әкеліп едім, олар да пештің ішінде жатыр дейді, — деп жауап береді Кішкентай Клаус. Үй иесі әйелдің шарапты да пештен алып шығуына тура келеді. Шаруа шараптан бірінен соң бірін, бірнеше стаканын ішкен соң, көңілденіп сала берді. Кішкентай Клаустың сиқыршысынан қандай зат болсын алып қалудан кет әрі емес еді. — Мүмкін сайтанды шақырармыз а? — деп сұрайды шаруа.
— Менің көргім келгені осы, мен үшін бұл қызықты болып тұр.
— Мүмкін, — дейді Кішкентай Клаус, — менің сиқыршым өзім қалаған нәрсенің бәрін жасайды. Рас па? — деп сұрайды ол қапшығынан, ал өзі оны аяғымен үйкелегенде, тері шиқылдайды. Естимісің? Ол «иә» деп жауап берді. Тек шайтан өте ұсқынсыз, оны көрудің мүлде қажеті жоқ ау!
 — Қанеки, мен одан титтей де қорықпаймын. Оның түрі қандай өзі?
— Иә, дін қызметшісіне құйып қойғандай ұқсайды ғой. 
— Тфу! — деп түкірінеді шаруа.
— Мінеки, жексұрындық! Саған дін қызметшісін көргім де келмейтінін айтуым керек! Бірақ, маған бәрі бір, мен мұның сайтан екенін білем ғой, сондықтан соншалықты жиіркенішті болмас! Айтпашқы, мен сондықтан да біршама батылданып алдым ғой! Тек ол маған тым жақынырақ келмесінші!
— Ал мен онда мұны сиқыршыма айтайын! — деп күбірлеген Кішкентай Клаус қапшығын басып, оны тыңдайды. 
— Иә, сонымен не дейді? — Ол саған анау бұрышта тұрған сандықты барып ашсын: сонда сайтан тығылып отыр дейді. Тек қақпағын ұстап тұр, әйтпесе ол секіріп шыға қашады.
— Ендеше сен ұстап тұруға көмектес! — деп шаруа дін қызметшісін жасырған сындыққа қарай беттейді. Дін қызметшісі қорыққанынан жүрегі аузына тығылып жатады. Шаруа қақпақты жартылай ашып сандыққа үңілді. — Тфу! Көрдім, көрдім! — деп айқай салады ол кері қарай секіріп. — дәл дін қызметшісінің өзіне ұқсайды екен. Қандай жиіркенішті еді! Мұндай сүйкімсіз түрді көргеннен соң, әсерден айығу үшін екеулеп түнімен шарап ішумен болды.
— Сен маған мынау сиқыршыңды сатшы! — деп жабысады шаруа. 
— Қанша сұрасаң, сонша беремін, аузыңды толтырып сұра!
— Жоқ, сата алмаймын! — дейді Кішкентай Клаус. Ойласаңшы, сол арқылы қанша табыс тауып жүргенімді. 
— Сатшы! Оны сатып алуға әбден құмартып отырмын! — деп шаруа Клаусқа жалына бастайды.
— Жарайды, ендеше, — деп жауап береді ақыры Кішкентай Клаус, — сенің айтқаның-ақ болсын! Сен маған мейірбандық таныттың, мені үйіңе қондырдың, сондықтан менің сиқыршымды берейін. 
— Жақсы! — дейді шаруа.
 — Бірақ сен сандықты шығарып әкетуің керек, мен оны бір сәтке де үйіме қойғым келіп отырған жоқ. Қайдан білейін, мүмкін, сайтан онда әлі отырған шығар, қайдан білейін. Кішкентай Клаус өзінің қабын шаруаға беріп, ақысына одан қомақты ақша және ақша мен сандықты тасу үшін үлкен арбасын қоса алды.
— Қош, сау бол! — дейді Кішкентай Клаус арбаға ақша салған қапшығына қоса, ішінде әлі күнге дейін дін қызметшісі отырған сандықты салып алып сүйрей жөнеледі. Орманның жиегінде ағысы қатты, терең, үлкен өзен ағып жаты, ағысының қаттылығы соншама, әрең-әрең тоқтайтындай екен. Өзеннің үстінде жаңа слынған көпір. Кішкентай Клаус көпірдің ортасында тұрып алып, әлі күнге дейін сандықта отырған дін қызметшісі еститіндей етіп әдейі былай деп қатты даауыстап сөйлейді. — Маған бұл абажадай сандықтың не керегі бар? Ішіне тас толтырып қойғандай, зілдей ауыр екен өзі! Әбден әуре-сарсаңға түстім-ау. Бүйтіп әуре болғанша, өзегне лақтырып жіберейін, жете алса, өзі жүзіп жетер, жете алмаса — қажеті де жоқ! Ол сандықты бір қолымен жеңіл қозғалтып, суға лақтырып жіберуге айналады.
— Тоқтай тұр! — дейді сандықтың ішінен дін қызметшісі. 
— Алдымен мені босат!
— Ай! — деп айқай салады Кішкентай Клаус, өтірік қорыққан болып.
— Ол әлі мұнда отыр екен ғой! Тезірек суға лақтырайын! Су түбіне кете берсін!
— Жоқ, жоқ! Бұл — сайтан емес, менмін! — деп айқайлайды дін қызметшісі.
— мені босатшы, ақысына саған қанша қаласаң, сонша ақша берейін!
— Онда мәселе басқаша болмақ! — деп Кішкентай Клаус сандықтың аузын ашып жібереді. Дін қызметшісі ішінен атып шығып, бос сандықты суға итеріп лақтырып жібереді. Содан кейін олар дін қызметшісінің үйіне барып, Кішкентай Клаус қомақты ақшаға қол жеткізеді. Енді арбасы ақшаға лық толады. 
— Атым маған жақсы түсім әкелді емес пе! — дейді өзіне өзі Кішкентай Клаус, үйге келген соң еденге ақшаларын шашып тастады.
— Үлкен Клаус болса менің жалғыз атымнан қалай байығанымды білгенде қандай ызаланар екен, бәлем! Ол мұны білем деп күтіп отырғанша, барлық шындықты өзім айтып берейін! Ол сөйтеді де Үлкен Клаусқа дән өлшейтін таразысын берсін деп бала жұмсайды. «Бұл оған неменеге керек болды екен ә?», — деп ойлаған Үлкен Клаус таразысының түбін қара маймен жұқалап майлап қояды, — көреміз, бұған не жабысып қалатынын. Оның ойлағанындай болып шықты: таразыны кері қайтарғанда, Үлкен Клаус оның түбіне судай жаңа күміс тиындар жабысып тұрғанын көреді.
 — Мәссаған, мынаны қара! — деп көзі шарасынан шыға таңданған Үлкен Клаус бірден-ақ Кішкентай Клаусқа жүгіріп жетеді.
— Мұншама көп ақшаны қайдан алдың?
— Кеше кешке өлген атымның терісін сатып, пайда таптым. 
— Пайдаға батқан екенсің! — деп айтып үлгерген Үлкен Клаус үйіне жүгіріп барып, қолына балтасын ала сала, төрт атын бірдей ұрып өлтіріп, терісін сыпырып алып қалаға сатуға кетеді.
— Тері сатамын! Тері сатамын! Кімге тері керек! — деп ол көшелерді бойлап айқайлаумен болады. Мұның даусын естіген барлық етікшілер мен тері илеушілер жанына келіп, қанша сұрайтынын білмек болады. — Бір теріге бір таразы ақша сұраймын! — деп жауап береді Үлкен Клаус. 
— Есің дұрыс па? — деп реніш білдіреді сатып алушылар. — таразыға тартып толтыру үшін біздің бәріміздің ақшамызды қоссаң да жетпейді!
— Тері сатамын! Тері сатамын! Кімге тері керек! — деп айқайлайды ол тағы да, сөйтеді де, сұрағандарға: 
— Таразы табағына тең ақшаға дейді. 
— Бұл бізді ақымақ қылғысы келген екен! — деп айқайға басады етікшілер мен тері илеушілер кейбірі белбеулерін, кейбірі былғары алжапқыштарын қолдарына ала салып Үлкен Клаусты төпелеп ұра жөнеледі. 
— «Тері алыңдар! Тері алыңдар!» — деп кекете күледі олар, — көрсетейік біз саған теріні! Кет, жоғал бұл қаладан! Сөйтіп Үлкен Клаус зытып береді. Туғаннан бері ол осылай таяқ жеп көрмеген еді.
— Бәлем тұра тұр, — дейді ол, үйіне келіп жеткен соң, 
— Кішкентай Клаус, мұның үшін жақсылап жауап беретін боласың! Өлтіремін оны! Кішкентай Клаустың осы кезде кәрі әжесі қайтыс болып жатқан еді. Ол тірісінде балаларымен де онша тіл табыса бермеген, қыршаңқы кемпір еді. Ашушаң әрі сараң болатын. Кішкентай Клаус қалай болғанда да оны аяды. Бәлкім жылынып тіріліп кетер, — деген оймен, өзінің жылы төсегіне жатқызып, қымтап жауып қояды. Ал өзі бұрыштағы орындыққа отырып қалғып кетті. Ол осылай талай рет түнеп шыққан болатын. Түнде есік сықыр етіп ашылып, үйге қолына балта ұстаған Үлкен Клаус кіріп келеді. Ол Кішкентай Клаустың кереуеті қайда тұратынын білетін. Таяп келді де, төсекте жатқан адамның басынан балтамен соғып-соғып жіберді. Бұл Кішкентай Клаус деп ойлады, ал онда өлген әжесі жатқанын ол білген жоқ.
— Мә саған! Енді мені ақымақ етіп әуре етпейтін болдың! — деп айтып, Үлкен Клаус үйіне кетіп қалды.
— Бәлем сені ме, қанішер! — дейді Кішкентай Клаус.
— Ол мені өлтіргелі келген ғой! Әжемнің өліп жатқаны дұрыс болды, әйтпесе бәрібір тірі қалмайтын еді! Содан кейін ол әжесіне мерекелік көйлек кигізіп, көршісінен ат сұрап алып, оны арбаға жегіп, кемпірдің мәйітін арба жүргенде құлап кетпейтіндей етіп, артқы орындыққа жайғастырып отырғызып алып орманға қарай жүріп кетті. Күн көтерілген кезде олар үлкен бір керуен сарайға келді. Кішкентай Клаус тоқтап тізгін тартқан соң ауөқаттанатын не барын сұрау үшін сарайға кірді. Керуен сарай иесінің қаражат байлығы мол, өзі де мейірімді, бірақ тап бір бұрыш пен темекі толтырылған сияқты, бұрқыраған өте қызу қанды адам болатын.
— Сәлеметсіз бе! — деді ол Кішкентай Клаусқа. — таң атпай неғып сәнденіп алғансың?
— Иә, солай, — деп жауап береді Кішкентай Клаус, — әжеммен бірге қалаға бара жатыр едім. Ол анда, арбада қалды. Түссеңізші десем, түспейді. Оған бір стакан бал апарып бересіз бе. Тек оған қаттырақ дауыстаңыз, құлағы кереңдеу еді!
— Мақұл! — деп қожайын келіседі. Үлкен стаканға бал құйып алып, кемпірге апарып береді, ал ол болса қаққан қазқытай болып арбада отыр.
— Мінеки, неремеңіз сізге стаканмен бал беріп жіберді! — дейді қожайын, арбаға таяп келіп. Бірақ кемпір оның сқұарғына жауап бермек түгілі, қыбыр еткен де жоқ. 
— Естідіңіз бе? — деп айқайлайды қожайын тамағын жырта.
— Немереңіз сізге менен бір стакан бал беріп жіберді! Ол тағы осылай айқай салады. Және тағы айқай салады. Кемпір болса қыбыр етпейді. Осы кезде ашуы келген қожайын бал толы стаканды кемпірдің бетіне лақтырып қалды. Бал бетінен сорғалаған кемпір етпетінен құлап түсті. Кішкентай Клаус өлікті байламай, тек орындықтың арқалығына сүйей салған еді. Осы кезде есікті серпе тастап жүгіріп жетіп қожайынның жағасынан ала түсткен Кішкентай Клаус:
— Сенің бұл қайткенің? — деп бажылдап, ойбайлай бастады.
— Сен менің әжемді өлтірдің! Қарашы өзің , маңдайы ойылып қалыпты ғой!
— Қап, қырсық ай ә! — деп аһлап-уһлеп, қолын сермеп қиналады қожайын. — бәрі де менің қызуқандылығымнан болды. Кішкентай Клаус, досым менің, мен саған таразы тола теңге берейін, әжеңді өз анамдай құрметтеп жерлеймін,тек мұны ешкімге айта көрме, білсе менің басымды шабады ғой, бұл дегенің қорқынышты емес пе! Сөйтіп Кішкентай Клаус таразы тола ақша алды, ал қожайын оның кәрі әжесін өзінің ааысындай құрметтеп жерледі. Кішкентай Клаус үйіне бұл жолы да мол ақшамен келеді. Сөйтеді де Үлкен Клаустан таразы сұрату үшін бала жібереді.
— Бұл қалай болғаны? — деп таңданады Үлкен Клаус, — мен оны өлтіріп тастаған жоқ па едім. Өзім барып көзіммен көрмесем болмас! Ол Кішкентай Клаусқа мән жайды білмек болып тағы келеді:
— Сенің ақшаң қандай көп еді, — деп деп сұрайды таңданғанынан көзі бақырайып кеткен ол. 
— Сен мені емес, менің әжемді өлтірдің, — дейді, 
— Кішкентай Клаус, — мен оны ақшаға саттым.
— Мол қаржыға сатқан шығарсың, — дейді Үлкен Клаус. Мән-жайды түсінген соң ол үйге жүгіре жетіп, өзінің кәрі әжесін балталап өлтіреді. Содан кейін оны арбаға салып қаржы таппақ ниетпен қалаға, дәріханаларға сөйлесіп, олардан мәйітті сатып алуларын өтінеді.
— Сен оны қайдан алдың? — деп сұрайды дәріханашы.
— Бұл менің әжем! — деп жауап береді Үлкен Клаус.
— Мен оны таразы тола ақша ақшаға сату үшін алып келіп отырмын. 
— Қараңдаршы, құдай сақтай гөр! — деп айғай салады дәріханашы.
— Не айтып жатқандарыңды өздерің де ұғып тұрған жоқсыңдар. Бұл үшін әлі жауап беретін боласың. Ол сөйтіп Үлкен Клаусқа бұл ісінің қандай қылмыс екенін және осы қылығы үшін қалай жазаланатындығы туралы түсіндіреді. Үлкен Клаустың мұны естіп зәре-құты қалмай қорқады. Дәріханадан атып шығып, арбаға отыра бере, аттарды шықпырта айдап үйіне қарай зулайды. Дәріханашы да, өзге жұрт та мұны есі ауысқан адамға балап тоқтатпапты. 
— Мұның үшін жауап бересің маған, Кішкентай Клаус! — деп айқайлайды Үлкен Клаус жол бойы. Үйіне келе сала үлкен қап алып, Кішкентай Клаустың үйіне келіп оған айтады:
— Сен мені тағы ақымақ қылдың ба? Алдымен аттарымды өлтірдім, енді әжемді өлтірттің! Осының бәрі сенің кесіріңнен. Бірақ енді сен мені ақымақ қыла алмайсың! Ол Кішкентай Клаусты қолынан шап беріп ұстап алады да дәу қапқа салады. Қаптың аузын байлап алады да, арқасына салып алған соң:
 — Сені ме, бәлем! Суға тұншықтырып өлтірем! — деп ашулана айқай салады. Өзен алыста еді. Үлкен Клаусқа Кішкентай Клаусты арқалап алып жүрудің өз оңай болмады. Өзенге баратын жол шіркеудің қасынан өтетін еді. Шіркеуден орган үні естіліп, мінәжат етушілер хормен тамаша шырқап жатыр екен. Үлкен Клаус Кішкене Клаусты салған қабын жолдың шетіне қойып қойды да: «Шіркеуге кіріп шықсам, біраз уағыз тыңдап алып, содан кейін ары қарай кетсем дұрыс болар еді», — деп ойлады. Сөйтіп Үлкен Клаус шіркеуге қарай беттеп кете барады. Қап ішінде қалған Кішкентай Клаус өздігінен еш босай алмады, ал халықтың бәрі шіркеуде еді.
— Ах, уһ! — деп күңіреніп, қаптың ішінде тыпырлап жатқан Кішкентай Клаус қанша тырысқанымен мықтап шырмалған қаптан босай алмайды. Осы кезде шашы әбден ағарып, қаусап кәртейген бақташы шал қолында имиген таяғы бар, отардың соңынан ілбіп кетіп бара жатқан еді. Айдап келе жатқан сиырлар мен бұқалары Кішкентай Клаус салынған қапқа келіп үймелеп, оны сүзгілеп жатқан. Адамның таяп келе жатқан даусын естігенде Кішкентай Клаус:
— Аһ! Уһ! Мен әлі жап-жаспын. Осылай болса да ұжымаққа барғалы жатырмын! — деп дабырлайды қап ішінен.
— Ал мен, бақытсыз сорлы, қаусаған басыммен сол жаққа әлі бара алмай жүрмін ғой! — дейді мұны естіген бақташы.
— Онда қаптың аузын шеш, — деп айқайлайды Кішкентай Клаус.
 — Менің орныма мұнда жат — ол жаққа тірілей бірден жетіп барасың!
— Қуана-қуана барамын! — дейді бақташы қаптың аузын шешіп жатып. Кішкентай Клаус қаптан еркіндікке атып шығады.
— Енді отарды сен қарайтын боласың! — деп тапсырып, шал қапқа кірді. Кішкентай Клаус қаптың аузын мықтап, буып тастайды да малды айдап жүре береді. Біраз кідіргеннен кейін шіркеуден шыққан Үлкен Клаус қойған орнында жатқан қапты арқасына салып алып көтеріп келе жатқанда, қабы манағыдан әлдеқайда жеңіл болып сезіледі. 
— Кішкентай Клаус кәрі бақташыдан кемінде екі есе ауыр салмақты еді. «Қарай гөр, біраз жеңілденіп қалыпты! Мұның бәрі жаңағы уағыз тыңдағанымның арқасы шығар!» — деп ойлайды Үлкен Клаус. Сөйтіп ол арқалаған қалпы айдынды да терең өзеннің жағасына жетіп, бақташы салынған қапты тастап жібереді де, онда Кішкентай Клаус отыр деп ойлап: 
— Мінеки, сен ендігәрі ешқашан мені ақымақ қылып басымды қатырмайтын болдың! — деп айқай салады. Осыдан кейін ол үйге қайтып бара жатқан жолында... отарды бағып жүрген Кішкентай Клаусты кезіктіреді!
— Мәссаған , тағы да алдымнан тап келдің бе! — деп айқайлайды Үлкен Клаус. 
— Мен сені суға лақтырып жіберген жоқ па едім?
 — Әрине, лақтырып жібердің! — дейді Кішкентай Клаус.
— Жарты сағат бұрын сен мені өзенге лақтырып жібердің!
— Ендеше мынадай мол табынды қайдан алдың? — деп сұрайды Үлкен Клаус. 
— А, бұл ма, бұл — суасты табыны! — деп жауап береді Кішкентай Клаус.
— мен саған болған оқиғаны асықпай баяндайын. Мені суға лақтырғаның үшін, сондықтан байып кеткенім үшін саған рақмет, әрине! Қап ішінде маған алғашында қорқынышты болды! Сен суық суға мені тастап жібергенде, құлағымда жел ызыңдады дерсің! Мен дереу судың түбіне жеттім, бірақ ештеңеге соғылып зақым алмадым — өзен түбінде сондай бір жұмсақ та, жайлы шөп өседі екен, соның үстіне түсіппін. Қап шешіліп кеткен кезде қардай аппақ көйлегі бар, қолына жасыл шөптерден жасалған гүлтәж ұстаған, шашы дымқыл суланған айдай сұлу ару маған қолын созып тұрып былай деді: «Бұл сенбісің, Кішкентай Клаус? Мінеки, мына табынды сен ал, ал бұдан бір шақырым жерде бұдан да көп малы бар табын жайылып жүреді. Бар — соның бәрін саған сыйлаймын». Мен онда суасты тұрғындары тұрғындары үшін өзеннің қалай болғанда да жол ретінде пайдаланылатынын көрдім: Олар осы өзеннің барып құятын жеріндегі көлдің түбіне дейін сапарлап жүреді екен. Онда қандай ғажап десеңші! Қандай гүлдер, қандай балғын шөптер! Ал балықтар менің құлағымның түбінен, біздегі құстар сияқты суылдатып жүзіп жүрді. Қандай сұлу адамдар қарсы алдымнан тап келгенін айтсаңшы! Қандай үлкен табындар қала маңында, арықтардың бойында жайылып жатыр десеңші!
 — Онда неге ол жақтан жылдам қайтып келдің? — деп сұрайды Үлкен Клаус.
— Егер онда тамаша болса, мені ол жақпен қызықтырмас едің ғой!
— Мен мұны жайдан жай жасаған жоқпын ғой! — дейді Кішкентай Клаус.
— Суасты аруы мені осыдан бір шақырым жерде ғана жайылып жатқан өзге тағы бір табынға ие болу үшін жұмсағанын естідің ғой? Ол жол деп өзенді айтады екен — өзге жолды олар білмейді ғой, — ал өзен бұралаң-ирелең болғандықтан, үлкен бір шеңбер жасап жүріп шығуға тура келді. Мен жердің бетімен, алдағы табыным күтіп жатқан жерге тіке бармақшы болдым. Осылайша, мен жарты шақырым ұтатын боламын!
— Жолы болғыш бәлекет! — дейді Үлкен Клаус.
 — Қалай ойлайсың, егер судың түбіне түссем мен де отарға қол жеткізе аламын ба?
— Әрине! — дейді Кішкентай Клаус. — тек мен сені өзенге дейін қаппен таси алмаймын, сен өте ауырсың. Ал, егер шынымен де өзің жеткің келіп тұрса, қапқа кір, мен сені суға қуана-қуана тастайтын боламын!
— Рақмет! — дейді Үлкен Клаус. 
— Егер онда табынға ие бола алмасам, сені быт-шыт қылып ұратын боламын, біліп қой! — дейді Кішкентай Клаусқа доқ көрсетеді.
— Қой-қой, ашуланба! — дейді Кішкентай Клаус. Сөйтіп олар өзеннің жағасына келеді. Шөлдеген табын суды көргенде ішпек болып лап қояды:
— Қарашы, олардың қалай асығып бара жатқанын! — дейді Кішкентай Клаус. 
— Қарай гөр, суды қалай сағынып қалғанын: судың түбі қанша дегенмен — өз мекендері ғой! 
— Ал ендеше сен маған көмектесіп жібер, әйтпесе сенің быт-шытыңды шығарып ұрамын! — деп Үлкен Клаус өгіздердің бірінің арқасына таңылған үлкен қапты алып, соған кіреді. 
— Қабымның ішіне тас әкеліп сал, әйтпесе судың түбіне жете алмай қалуым мүмкін! — дейді Үлкен Клаус. 
— Жетесің! — дейді Кішкентай Клаус, сөйтті де, қалай боғланда да қаптың ішіне үлкен бір атсты салып, қаптың аузын мықтап байлап , суға тастап жіберді. Күмп! Осылайша Үлкен Клаус судың түбіне бірден кетті. 
— Аһ, ол судың түбінен ешқандай сиырды да, өгізді де таба алмай ма деп қорқамын! — деп күбірлеген Кішкентай Клаус табынын үйге қарай айдай жөнелді.",https://ertegiler.kz/story/ulken-klaus-pen-kishkentai-klaus,2025-01-29
"Қазақ халқының ұлттық ертегілері

Ерте - ерте ертеде, ешкі құйрығы келтеде Шықбермес Шығайбай дейтін бай болыпты. Төрт түлігі сай болыпты. Шықбермес Шығайбай үйіне ешкімді қондырмайды екен, қондырса, дәм бермейді екен. Үйіне кісі келсе, ол:
- Шық - әй!- дейді екен. Осыдан жұрт оны Шығайбай атап кеткен екен. Қайтсем де, қалай болса да Шығайбайдан дәм татам деген талайлардың тауы шағылыпты. Алдар десе, Алдар - ау! Алдардың алдамайтыны, арбамайтыны жоқ деген атақ та осы кезде елден - елге жайылды. Ел аузындағы мәтелге айналды.
- Әй, Алдарың қанша қу болса да, Шықбермес Шығайбайды алдай алмас,- дейді жұрт. Бұл сөз Алдарға жетеді. Шықбермес Шығайбайдың атын Алдар да естиді. «Шықбермес Шығайбайды мырза етпесем, Алдар атым құрысын»,- деп Алдар Шықбермес Шығайбайдың елін іздеп, сапарға шығады. Күн - түн жүреді. Ақырында, елден іргесін аулақ салған ен далада жалғыз үй қонған Шығайбайдың үйіне келеді. «Бұл қу не істеп отыр екен?» деп, атын алысқа тұсап, өзі білдірмей келіп, жабықтан сығалайды. Шығайбай қазы тіліп, бәйбішесі нан илеп, тоқалы бас үйтіп, қызы тырнаның жүнін жұлып отыр екен. «Осыдан татпасам, Алдар атым құрысын» деп жылмың етіп: «Кеш жарық!»- деп кіріп барады. Бұлар да жылдам екен, Алдар «кеш...» дегенді айтып болғанша, қолдағыларын жасыра - жасыра қойып, Шығайбай таспаны, бәйбіше ұршықты, қызы тігіліп жатқан көйлекті, тоқалы көсеуді қолдарына алып отырыса қалады. Түк білмегенсіп, қолдарындағы іспен болып отырғансып, жайбарақат бола қалады.«Әй, әбден - ақ әккіленіп алған екенсіңдер, мызғымас қу екенсіңдер» дейді Алдар ішінен. Амандасқансып, қол алысқансып, байға сүйкене барып, төр алдына отырып алады. «Әй, көсе екенсің, жұртты құртқан қу ма екенсің? Жүрісің жылмаң екен, жырынды болған сұм ба екенсің? Қу болсаң да, сұм болсаң да, менен дәм тата алмассың» дейді бай ішінен.
 - Қайдан жүрген сұмсың? Қайда барасың? Не естіген, білгенің бар?- дейді бай Алдарға. Алдар көтеріле түсіп, күлімдеп, желдіре жөнеледі:
- Көрген білгенім көп. Жолда келе жатып, үлкен сары жылан көрдім. Жуандығы тап өзіңнің астыңдағы қазыдай. Артық - кем қып асырмай, Шын айтқанды жасырмай: Таспен ұрып жібердім, Күң астындағы басындай. Былш етіп иленіп, Бәйбіше астындағы қамырдай. Өтірік болса, сақал жұлынсын, Қыз астындағы тырнадай. Бәрін де осының көріп келдім, Асыңды асшы, ұрламай,- дейді. Осыны айтқаннан кейін бай:
- Шоқ түссін тіліңе!- деп астындағы қазысын лақтырып тастайды.
- Тілің кесілсін!- деп бәйбіше астындағы қамырын лақтырады.
- Жағың қарыссын!- деп тоқал басты лақтырады.
- Ішің кепсін!- деп қыз тырнаны лақтырады.
- Қазанда аса бер, бәйбіше,- дейді бай, «амал қайсы» деген пішінмен. Бәйбіше а салады да:
Піс, қазаным бес ай!- дейді.
 - Отырайын он ай!- деп Алдар етігін шешіп тастайды да:
- Кер тағының терісін келер жылы киермін,- деп төрге орнығып отырады. Қазан түнімен қайнайды, бірақ түсірілмейді. Алдар да отырады. «Мынау кәпір қашан жатады?» деп, үн жоқ қасарысып бай да отырады. Ақырында, ұйқысы келіп, шыдай алмай:
- Әй, кемпір, төсек сал,- дейді. Бәйбішесі төсек салады. Үй іші ұйықтаған кезде, Алдар орнынан тұрып, қазандағы етті сүзіп алып, оның орнына тулақты турап салып қояды. Бір уақытта бай тұрып, бәйбішесін оятады.
- Мына ит ұйықтады білем. Түсір асыңды тез. Уақытымен асымызды жегізбеді - ау, ит!- деп сыбыр етеді. Бәйбіше қараңғыда асты түсіреді. Бай пышақты қолға алып жіберіп:
- Жат, жігітім, жат! Сазайың – осы!- деп аузына бір кесегін асап жіберсе, тісі өтпейді. Олай қидалайды, былай қидалайды, болмайды.
- Етіңе не болып кеткен, өңкей шандыр!- деп әйеліне ұрсады. Түйіліп қалып, май сұрайды. Ақыры, Алдардың келгенін біліп, амалсыз аштан - аш жатады. Таңертең Шығайбай жолға кетпек, болып, бәйбішесіне қонаққа көрсетпей маған нан беріп жібер, - дейді. Әйелі ошақта пісіп жатқан нанды оттан ала салып байдың қойнына тыға қояды, Мұны көре салып Алдар жүгіріп шығады.
- Е, байеке! Енді бұдан бұлай жолығамыз ба, жоқ па? Ақтық рет қазақ дәстүрімен достарша көрісіп айрылысалық,— деп, бара сала байды құшақтайды. Оттан жаңа шыққан нан байдың кеудесін күйдіріп кетеді.
- Ау, жарайды енді! - деген сайын қаттырақ қыса түседі. 
- Ау, мына итжегірді ит жесін! Мә деп, қойнынан нанды лақтырып тастайды.
- Ә, байеке, ит жегенше мен жейін, - деп, Алдекең барып нанды қолына алады. Бай дүзге аш кетеді. Бай екінші күні тағы жолға шығарда бәйбішесіне бір торсық айран құйғызып, оны, көрсетпей ішінен байлап алады. Бай енді шығуға ыңғайланғанда Алдар:
- Байеке, мен сіз келгенше жүретін шығармын амандасып қалайын дейді де, құшақтаса амандасқан болып торсықтың тұсынан қысады. Торсықтағы айран төгіліп Шығайбайдың мазасын кетіреді. Торсықты амалсыздан Алдарға беріп Шығай бұл жолы да аш кетеді. Көседен құтыла алмаған соң, бай Қөсенің атын сойып алмақ болады. Байдың мұнысын тағы естіп қойып, атына барады. Атының қасында байдың да аты тұр екен. Өз атының маңдайындағы қасқасы болмаса, екеуінің ешбір айырмашылығы жоқ екен. «Маған ойлайтын зиян болса өзіне тисін» деп, өз атының қасқасына сиырдың шикі боғын жағып, жоғалтады да, бай атының басына бор жағып, қасқа ат қылып қояды. Сөйтеді де, орнына келіп жатып ұйықтап қалады. Алғашқы күнгі етті жеп қойған да Алдар екенін біледі. Біледі де ішін ыза кернеп: «Тұра тұр, бәлем!» — дейді. Алдар ұйықтады - ау деген кезде сыртқа шығып, Алдардың атын жарып тастайды.
- Міне жігітім сазайың! - деп, өзінің істеген ісіне көңілі толып қуанып, төсегіне келіп жатып, ұйқыға кетеді. Таңертең бай орнына« тұрып жатып, Алдарға айтады:
- Мына кемпір қасқа ат өліп жатыр дейді. Сенің атың болу керек жарылып қалған. Сорлы, атыңды бақпай қазан бағып жүрген не қылған адамсың! - деп қарқ - қарқ, күледі.
 - Алдар тұрып:- Қандай қасқа екен? Боқ қасқа болса менікі болар, бор қасқа болса сіздікі болар, - дейді. Бай құдайдың ұрғанын біледі де, орнынан тура жүгіреді. Жүгіріп барса, айтқанындай өліп жатқан байдың бор қасқасы екен. Бай күйіп кетіп, Алдарға келіп:- Жоғалт қараңды сұм! Мен сені енді көрмеймін, - деп шығып кетеді. Сыртқа шығысымен қатынына:
- Тез жөнелт, - дейді. Бай анадай, жерге шыққан кезде жақындап барып, Алдар:
- Етігім жыртылып шұлғауым шығып жүр, Бізіңді беріп кет дейді. Байдың бергісі келмейді. Алдар жабысып жібермейді: Ақыры болмаған соң: - Ә, алсаң алшы, антұрған! Ал да қараңды жоғалтшы, кәпір - дейді. Алдар «алғысты жаудырмалатып, күліп, қала береді. Бай кетісімен оның бәйбішесіне жүгіріп келіп:
— Ал қызыңыз «Бізбикені киіндіріңіз, - дейді.
- Е, не үшін?- Баймен келісіп, мен қызыңызды алып кететін болдым.
- Жоғал әрі, сұм! Саған қыз беретін бе еді бай, - дейді.
- Әйтпесе өз құлағыңмен естіп қал деп, сыртқа шығып, көп жерге барып қалған байдың артынан айқайлайды:
- Әй, бай! Бізбикені бермей жатыр мына бәйбішең,- дейді. 
- Әй, қатын! Бер бізді! Жоғалт сол кәпірдің көзін, - деп айқайлайды бай.
- Әні, естідің бе? - дейді Алдар қасында тұрған әйелге.
 - Мына кәрі ит алжыған ба өзі! Елді құртқан бір қуаяққа беріп құтырған ба? - деп, таң қалады әйелі. Қатын - қалашқа бой берген Алдар ма? Анау - мынау дегенге көнбестен жасауын буып, қызды атқа мінгізеді. «Алдардың ойыны осылай болады» деп, еліне тартып отырады.",https://ertegiler.kz/story/aldarkose-men-shyqbermes-shygaybay,2025-01-29
"Ханс Кристиан Андерсен

Ертеде бір ханзада мен ханша үйленіп, алғашқы тату-тәтті бал айын өткізіп жатады. Екеуі бірін-бірі тапқанына дән риза еді, оларды тек: ғұмырымыздың ең соңғы сәтіне дейін осылай бақытты бола алар ма екенбіз деген қауіпті ой ғана мазалайтын. Сондықтан олар үнемі ерлі-зайыптыны кесір, кесапаттан, жамандық пен зұлымдықтан қорғайтын бойтұмар болса ғой деп армандайды. Сол елде бір дана қарт бар деп есітеді: ол адам иен тоғайда тұрыпты-мыс, оны даналығы үшін елдің бәрі құрметтепті.

Қандай қиындыққа, қандай бақытсыздыққа ұшырағандарға да ақыл тауып береді екен. Ханзада мен ханша да сол дана қартқа келіп, көкейлеріндегі ойларын айтты. Дана қарт тыңдап отырып-отырып былай деді:
— Олай болса, қарақтарым, жиһан кезіп, ел аралаңдар, қалай ең бақытты деген, барлығына дән риза ерлі-зайыпты адам жолықтырсаңдар, солардың үстіндегі киімінен қиық алып, тұмар жасап мойындарыңа тағып жүріңдер. Ең жақсы әдіс осы. Мұны естісімен ханзада мен ханша атқа қонып, сапарға аттанады; зайыбымен басқаларға қарағанда өте тату, бақыттырақ тұратын танымал бір сері бар деп есітеді. Ат басын соның қорғанына бұрады, ерлі-зайыптыдан елдің айтқан қауесетіндей, өз өмірлеріне шын риза ма екендіктерін сұрай бастайды.
 — Бәрі де рас, — деп жауап береді олар.Біздің бір ғана қайғымыз бар: балаларымыз жоқ. Әрине, бұлардың ғұмырын үлгі етіп, бойтұмар тағуға болмас деп есептеген ханзада мен ханша бұл дүниеге дән риза ерлі-зайыптыларды іздеп табуға әрі қарай аттанды. Міне, олар тағы бір қалаға кірді, ұзын құлақтан қалада таза өз табысымен күнелтетін, адал әрі әйелімен толық ауызбіршілікте сыйластықта тұратын сүттей ұйыған бір адамдар бар деп есітеді. Taп соған әдейілеп келіп, жайларын айтып, сіздер өте бақытты жандар дейді сол рас па — деп сұрайды.

— Әлбетте! Айтып отырғаныңыздың бәрі расын рас! — дейді күйеуі.
— Әйеліміз екеуіміз бір-бірімізді жанымыздай жақсы көреміз, тек біздің балаларымыз тым көбірек, ал олармен бірге мұң-мұқтаж да өседі, өзіңіз білесіз, осы жағы уайым. Бұлардың да ғұмырын бойтұмарға лайық деп таппаған ханзада мен ханша тағы жолға аттанып, кімде-кім бақытты шат-шадыман ерлі-зайыптылар көрсе, естісе айтуын сұраймыз деп жар салып, іздей береді, іздей береді. Бірақ ешкім ұшыраспайды. Осылайша аяқ жетер жердің бәрін шарлап, өз ғұмырына дән риза ерлі-зайыпты таппай, елдеріне қайтуды ойлайды. Бір кездерде, көк майсалы отты шалғынға келгенде жол жиегіне таяу арада мал бағып жүрген бақташыны көреді, ол сыбызғымен өте көңілді әуенді ойнап отыр. Сонадайдан, бір баласын жетектеп, бір баласын көтерген бақташының әйелі келе жатты. Бақташы әйелін байқай сала, оған қарсы жүріп барып, кішкене сәбиді қолына алып, еркелетіп, сүйіп, басынан асыра әуелетіп көтеріп мәз болды. Бақташының иті де арсалаңдап құйрығын бұлғаңдатып, қуанғаннан бір-екі рет шәуілдеп үріп, томпаңдаған баланың жанына барып, қолын жалай бастайды. Сол екі арада бақташы әйелі қолындағы түйіншегінің орауын жазып, дастарқан әзірлей қояды.

— Әкесі, кел, асыңды іш. Күйеуі көкмайсаға отыра кетіп, асқа қол салды, әуелгі кескенін ол кішкене сәбидің қолына ұстатты, келесісін үлкен ұлы мен итіне бөліп берді. Осының бәрін ханзада мен ханша көріп, естіп келе жатқан. Қастарына жақынырақ келіп, ерлі-зайыптыға тіл қатты.
— Сіздерге қарап тұрып, дүниедегі ең бақытты, сыйластықтары уыздай бұзылмаған жандар-ау деп ойлап қалдық, рас па? 
— Иә бұларыңыз шындық еді, — дейді күйеуі.
— Құдайға шүкір, дүниеде айтулы деген бекзадалар да бізден бақытты емес шығар.
— Олай болса, — деп жабыса кетеді ханзада,
— бізге рахым ете көріңізші, ол үшін өкінбессіз деп ойлаймыз! Андағы өздеріңіз киіп отырған жейде-көйлектеріңізден бір тұмарлық қиық кесіп бермес пе екенсіздер?! Мұны естіген ері мен әйелі еш нәрсе ұқпаған кейіппен бір-біріне көз тастады да, бақташы тұрып:

— Құдай куә, сіздердей ханзада мен ханшаға қиық түгіл басы бүтін жейдемді де қуана-қуана берер ем, бірақ сол құрғыр бізде жоқ қой. Үйімізде де лыпа жоқ, бұйырмасын, деп жалаңаш тәніне киген шапанының өңірін ашып көрсетті. Іштері у жұтқандай ашып, дымдары шықпай қалған ханзада мен ханша ары қарай аттанып кетеді. Азып-тозып, мағынасыз сергелдең жүрістен жалыққан олар ат басын елге бұрады. Ен тоғайдағы дана қарттың лашығының тұсынан өтіп бара жатып сәл аялдады, оның осыншама әуре-сарсаңға салған ақылына да өкпелері жоқ емес еді, тоқтап, сәтсіз сапарлары туралы айтып берді. Естіп отырған қарт жымия күліп: 
— Япырай, босқа арып-ашып келдік дейсіңдер! Сонда бұл сапар сендерге еш нәрсе бермегені ме, еш нәрсе үйретпегені ме? — дейді.
— Жо-жоқ, — дейді ханзада, мен бір нәрсені ұқтым, ол өз ғұмырыңа, бар бақытыңа қанағат ету табиғат берер үлкен сый! 
— Ал мен бір нәрсеге көз жеткіздім, — деп қостайды ханша, — бақытты болу деген өзіңді бақытты сезінуде екен! Ханзада ханшаға қолын созып, екеуі бір-біріне өте нәзіктікпен, сүйіспеншілікпен мейірлене көз тастады. Осыны байқаған дана қарт:
— Сендер нағыз бойтұмарды өз жүректеріңнен тапқан жансыңдар. Соны көздің қарашығындай қастерлеңдер, сонда қанағатсыздық пен қаныпезерлік араларыңа ене алмайды, — дейді де ғайып болады. Көпке дейін «білің-де-ер» деген жаңғырық тоғай ішіне қалықтап тұрып алады.",https://ertegiler.kz/story/boitumar,2025-01-29
"Қазақ халқының ұлттық ертегілері

«Егер менің құзіретімде болса, мен былай етер едім» деп қиялдау баршамызға тән әрекет. Ал уақыты келгенде сөзіміз желге ұшып кететін кездер де кездеседі. Мына ертегідегі ағайынды үш жігіттің оқиғасы балаларға ғана емес, ересектерге де ой салады.
Ертеде ағайынды үш жігіт болыпты. Үшеуі де сіңірі шыққан кедей екен. Тапқандары ішіп-жеміне жетпепті. Бір күні шөп шауып қатты қалжыраған ағайындылар көлеңкеде демалып отырса, қастарына бір топ қараторғай қонады. Бірінен бірі озып, жерден жемдерін шоқып жүрген торғайларға қарап үлкені:
– Шіркін, осындай қаптаған малым болса, өмір бойы кісі ренжітпей өтер едім-ау, - дейді қауғада сақалын сипап.
Сонда ортаншысы тұрып:
– Иә, менің де осындай қора-қора қойым жүрсе, өмірімде адам баласынан аянарым болмас еді, - деп армандайды.
Кенже інісі үндемей отырған соң, ағалары «Ал сен қайтер едің?» деп сұрайды.
– Менің осынша көп малым болмай-ақ, тұрмысқа тиек боларлықтай азын-аулақ тұяғым болса да жетеді. Басымда баспанам, қасымда парасатты жарым болса, мен де ешкімді ренжітпей өмір сүрер едім, - деп жауап береді.
Олар осылай қиялдап отырып, қастарына келіп тұрған қарияны байқамай қалады. Сақалы тізесіне түскен ақ бас шалдың қайдан пайда болғанын білмей, үшеуі атып-атып тұрады. Сонда қария тұрып:
– Менің есімі – Уәде. Сендердің әңгімелеріңді бағанадан естіп тұрмын. Берген серттеріңде тұрсаңдар, сендерге сый жасаймын, - дейді.
– Жасаңыз, қария, - деп жамырасады ағайындылар.
– Сен екеуің «мал» дедіңдер ме? Барыңдар, сонау жасыл төбенің астында қора-қора қой жатыр. Бірің қара түстісін, екіншің қ түстісін бөліп алыңдар, - деп күнге шағылысқан таяғын сілтеп қалады.
Екеуі арсалаңдап жүгіріп кетеді. Сонда кішісіне қарап:
– Ал сен ана бір түтін шыққан жерге бар. Үй десең үйді де, жар десең жарды да, азын-аулақ малды да сол жерден табасың, - деп ақсақал көзден ғайып болады.
Осыдан бастап ағайындылардың тұрмысы түзеліп, дәулетті өмір кешіп жатады. Тізіліп күндер, жылыстап жылдар өтеді.
Бір күні Уәде қасына Пейіл мен Бақытты ертіп, сол жігіттерді сынайық деп жолға шығады. Алай-дүлей боранда алдымен ағайындылардың үлкеніне келеді.
– Әй, балам, құдай қонақпыз. Мына боранға ұшып өлгелі тұрмыз. Отыңа аяғымызды жылытып шығайық. Рұқсат ет! – дейді қапиялар дауыстары дірілдеп.
Малына ие бола алмай долданған бай:
– Осындай қым-қуыт қой қырылып жатқанда қонақ емес, құдайым болсаң да... аулақ! – деп ақырады. Сақалдарына мұз қатып, қалтыраған қариялар одан шығып, ортаншысының үйіне келеді. Ол да ашуға басып, қондырмай жібереді.
– Иә, бұлардың сиқын көрдік. Енді не де болса, кішісіінң үйіне барайық, - дейді Уәде.
Шабалана үрген иттің дауысымен атып шыққан үй иесі қонақтарды қолтықтап үйге енгізеді. Асты-үстілеріне түсіп, жақсылап күтеді. Жігіттің жары да дұрыс адам екен. Кәрі кісілердің көңілінен шығып, ас-суын аямай, жағдайларын жасайды.
Ертеңгісін қонақтар жолға жиналады. Сонда Уәде тұрып:
– Балам, сый-құрметіңе қандық. «Өлімнен ұят күшті» дегендей, уәдеңе берік, болаттай жігіт екенсің. Аз дәулетке мас болып, дүниеқоңыз боп кеткен ағаларыңа ұқсамадың. Өркенің өссін.
Шалдың ақ батасын алған кенже ұл мен оның әйелі бұрынғыдан да бақытты өмір кешіпті. Содан бері жақсы адамдардың қасына бақыт та, пейіл де қайта оралып, мәңгіге бірге болған екен деседі.",https://ertegiler.kz/story/uadege-berik-zhigit-ertegisi,2025-01-29
"Қазақ халқының ұлттық ертегілері

Бір кедейдің үш баласының ортасында мал дегенде бір жалғыз өгізі болыпты. Өгіз орасан үлкен екен. Өгізді оттату үшін үлкені – басына, ортаншысы – беліне, кенжесі құйымшағына мініп, оттанады екен. Бір күні жайылымда жүргенде, өгіз оттамай қалыпты. Құйымшағында отырған кенжесі:
– Өгіз жапаламағалы бүгін он күн болды, осыны орта белдегі ортаншыға айта салыңыз, – деп, жанынан өтіп бара жатқан бір жолаушыға тапсырыпты. Жолаушы ұзақ күн жүріп, кешке қонаға өгіздің белінде отырған ортаншыға жетіпті. Жолаушы оған кенжесінің сәлемін айтса, ортаншысы:
 – Осы өгіздің бүйірі орталанып, іші қабысып бара жатыр ма деп, өзім де күдіктеніп отыр едім, осыны өгіздің басындағы ағамызға, бара қалсаңыз, жолдан айта кетерсіз, – депті. Жолаушы түнімен жүріп, таң ата өгіздің басына жетіп, өгіздің басындағы балаға:
– Мен осы өгізді өрлей, ат шалдырмастан дамылсыз бір күн, бір түн жүріп келемін. Құйымшақтағы кенженің өгіз жапаламағалы он күн болды деп, ортаншыңыз өгіздің бүйірі орталанып, іші қабысып бара жатқанын байқап отырмын деп, саған сәлем айтты, – дейді. Сонда өгіздің басындағы бала: 
– А, өгіз шөлдеп жүр екен деп, су іздепті. Мөлшерлі жерден өгіз қанарлық мол су таба алмапты. Енді кейін кетіп бара жатқан бір жолаушыға өгіздің басындағы бала тапсырыпты:
 – Өгізді суаруға көл іздеп барамын, ортадағы ортаншыға әдейі жолығып айтыңыз, өгізді тездетіп тебінсін, – депті. Жолаушы жүріп отырып, шаңқиған түсте өгіздің белінде отырған ортаншыға келіп, ағасының тапсырғанын айтыпты. Онда ортаншы бала:
– Ендеше ерте барсаңыз, құйымшақтағы кенжемізге айта салыңыз, қаузап, қамшылай түссін, – депті. Жолаушы күн ұясына кіре өгіздің құйымшағындағы кенжесіне жетіп, ортаншының тапсырғанын айтыпты. Сонда басында отырған бала өгізді айдын шалқар көлге әкеп суғарыпты. Өгіз үлкен көлді үш-ақ ұрттап, қанбай қалыпты. Үшеуі өгізден түсіп тұрғанда, аспаннан бір ақиық бүркіт келіп, өгізді іліп әкетіпті. Өгізді алған бүркіт айналып ұшып жүріп, бір бәйтерекке қонса, ол бәйтерек бір серкенің мүйізі екен. Серке мүйізін шайқағанда, серкенің сақалында көлеңкелеп жатқан бір шалдың көзіне өгіз түсіп кетіпті. Шал көзін уқалап кемпіріне: 
– Көзіме бір шөп түсіп кетті, арылта қарап, алып тасташы, – десе, кемпірі әрі қарап, бері қарап, таба алмай, әдейі арылта іздеуге сары атқа мінгізіп, қолына сабау ұстатты, салт атты кісі жіберіпті. Бұл кісі өгізді үш күн қарап, әзер тауып, көздің көліне түсіп, арам өлген жерінен тоқымға салып, сүйретіп, шығарып тастапты. Екі-үш жылдан кейін өгіздің өлексесіне шөп шығып, сүйегі солқылдаған саз болыпты. Жауырын сүйектің жазығына ел жайлап, мал жайылатын өріс болыпты. Бір күні отырған ауылымен, жайылған малымен жауырынды бір түлкі сүйрей ала жөнеліпті. Ауыл адамдары бәйге атпен, қыран, тазымен жабыла қуып жүріп, түлкіні соғып алыпты. Түлкінің терісін илеп, бәйбіше баласына тұмақ қылып берсе, бір құлағына жетіп, бір құлағына жетпей қалыпты.
– Айтыңдар, балалар, кім үлкен?",https://ertegiler.kz/story/ne-ulken,2025-01-29
"Қазақ халқының ұлттық ертегілері

Ертеде бір шал мен кемпір болыпты. Олардың үш баласы, бес ешкісі бар екен. Бір күні үлкен баласы басқа жерден пайда кәсіп қылуға талап етіп, өзіне тиген енші ешкісін сойып алып, етінен кемпір мен шалға бір түйір де берместен, арқалап кетіпті. Келе жатса бір өнерші байдікіне келеді. Бұл байға өнер үйренуге ол жігіт жалданыпты. Өнерші бай бек қатты жауыз адам екен, ол жалданған жігітті бір сандыққа салып қойып, аштан өлтіріпті. Үйінде қалған ортаншы баласы, бұ да өнер үйренбекке талап етіп, ода ағасының кеткен жолымен кетіп, о да өнерші байға келіп жалданып ты. Өнерші бай оны да ағасынша аштан өлтіріпті. Үшінші ұлы Тазша бала, о да ағаларындай өзіне тиген енші ешкісін сойып алып, жарты етін әке-шешесіне беріп, олардан рұқсат алып, арқалап кетіпті. Келе жатса бір қора қойға ұшырапты. Бұл қора қойдың қойшысына жолығып сұраса, бұл қойлар өнерші байдікі екен. Ол Тазшадан сұрайды:
– Балам, қайда барасын? – деп. Тазша бала жауап береді:
 – Өнер үйренуге барамын – деп. Сонда шал тұрып айтады:
 – Балам, ол сөзіңді бөтен ешкіміге айтпа деп –өзіңе өтірік айтпа, жатқа (бөтендерге) шыныңды айтпа деген - деп. Сонан соң бұл бала шалдың бұл айтқаны рас екен деп ойлап, өнерші байға барыпты. Байдың үйіне қонып, ертең жүрейін деп жатқанда, өнерші бай Тазшадан сұрайды:
 – Балам қайда барасың, жолың болсын? – деп. Тазша бала жауап береді:
– Мен өзіңдей ер баласы жоққа еншілес бала боламын, – деп. Сонда өнерші бай айтады:
– Балам, сен біздікінде қал, маған бала бол, біздің бір ақ кұнан қойды сойып, той қылып, асық жілігін етімен өзін, жеп той, мен өзім жолаушы барамын, – дейді де, өзі жолына кете береді. Бала (Тазша):
 – Хош әке, жақсы бол! – деп, үйінде қала беріпті.
Бұл өнөрші байдың үйінде бір қызы бар екен. Бұл Тазша балаға айтады:
 – Аға, сен асық жіліктен өзің жемей, керегенің басына іліп кой, сонда бір ақ тазы келіп, жілікке ұмтылар, сонда сен балтамен ол тазыны лақтырып өлтір, – деп. Мұнан соң Тазша бала ақ құнан қойды сойып, той қылып, көршілерін шақырып, асық жілігін өзі жемей, қыздың айтқанын қылып, керегенің басына іліп қойғанда, айтқанындай ақ тазы келіп етті жілікке ұмтылғанда, Тазша балтамен жіберіп қалыпты; бірақ балтасы тазыға тимей, ит кашып құтылып кетіпті. Өнерші бай үйіне келген соң, Тазша баланың мұндай істерді істегенін біліп, қатты ашуланып, бұл итті аштан өлтірейін деп сандыққа салып қойыпты. Бұл байдың бағанағы қызы, әкесі жоқта, сандығының түбін тесіп тамақ беріп, Тазшаны тойдырып тұрыпты. Бірнеше күндер өткен соң Тазшаның өз әкесі балаларын іздеп шығып, өнерші байдікіне келіп сұрады:
– Бір Тазша деген балам бар еді, соны көрдіңіз бе? – деп. Өнерші бай:
– Көргенім жоқ, – деп жауап береді. Бұлардың сөйлесіп тұрған сөздерін Тазша үйде сандықта жатып есітіп жатыр еді. Бай әлгідей дегенде, Тазша:
 – Әке, мен мұндамын! – деп, сандық ішінен айқайлапты. Даусымен баласын танып, байдың сандығынан шығарып алып, Тазша мен әкесі үйіне қайтыпты. Тазша жолай әкесіне айтады:
– Әке, мен бір қара құнан қой болайын, мойныма жіп тағып, жетектеп барып базарға жақсы бағаға сат, бірақ жібіңді алып қал, – дейді. Баласы сол жерде айтқанынша қара құнан қой болады, әкесі мойнына жіп тағып базарға апарып сатып, ақшасын алып, үйіне қайтады. Ертеңіне баласы өз қалыпына түсіп, әкесіне айтады:
 – Әке, мен бір қара жорға ат болайын, мені базарға апарып сат, пұлымды ал, бірақ шылбырымды алып қал, – депті. Баласы айтқанынша ат болып, әкесі базарға апарып сатып, шылбырын алып, үйіне қайтты. Ертеңіне баласы, Тазша, тағы өз қалпына түсіп, үйіне келіп, әкесіне айтады:
– Әке, мен бір жез бұйдалы нартайлақ болайын, сен мені базарға апарып сатта, бұлымды алып, бірақ, бұйдамды алып қалып, үйге қайта бер, – деді. Тазша айтқанынша тайлақ болып, әкесі базарға сатайын деп жетектеп келе жатса, алдынан баяғы өнерші бай шығыпты. Ол айтады:
– Маған мынау тайлағыңды сат, – деп. Тазшаның әкесі айтыпты: 
– Тайлағым басы жүз тілла, – деп. Сонда өнерші бай бұлардың айласын біліп, жаман оймен, тайлақты жүз тіллаға сатып алыпты да, үйіне жетектеп келіп, баяғы қызын шақырып алып, мынау тайлақты ұстай тұр депті де, өзі үйден пышақ алып, тайлақты бауыздайын деп, үйіне жүгіріп кетіпті. Қыз әкесінің жаман ниетін біліп, үйден ол да пышақ ала шыққан екен, әкесі үйге кірген кезінде, тайлақтың бұйдасын пышақпен қиып жіберіп, босатып қоя беріпті. Өнерші бай тұра салып үйінен шығып, қашып бара жатқан тайлақты көріп қуыпты. Тазша сонда түлкі болып қашыпты, өнерші бай тазы болып қуыпты, өнерші бай жете берген кезде, Тазша түлкіден үйрек болып ұшыпты, бай онда қаршыға болып қуыпты. Бір аздан соң, Тазша бала торғай болып қашыпты, онда бай қырғый болып соңына түсіпті. Онан соң Тазша торғай қалпында шаңыраққа ұшып келіп қонып отырғанда, бай – қырғый келіп таяна бергенде, Тазша қорқып, шүберек болып жерге түсіпті. Өнерші бай онда кісі болып, шүберекті қолына алайын дегенде, Тазша тары болып домалапты. Онда өнерші бай тауық болып шұқиын дегенде, Тазша мысық болыпты да, өнерші байдың желкесіне мініп алып тістеп, тырнап, зорлықпен өнерші байды өлтіріпті. Сөйтіп, оның қызын өзі алып, барша мұратына жетіп, зор бай болып дәурен етіпті.",https://ertegiler.kz/story/tazsha-bala-ertegisi,2025-01-29
"Қазақ халқының ұлттық ертегілері

Баяғыда Мақта қыз болыпты. Мақта қыз үйін жинап жүріп, бір мейіз тауып алады да, мысықты шақырады, Мысық келмейді.
 Қыз:– Келмесең келме! – деп, мейізді өзі жеп қояды. Жеп болған соң мысық келіп:– Неге шақырдың? – деп сұрайды.Мақта қыз айтпайды. Сонан соң мысық:– Ендеше қатығыңды төгем! – дейді.Мақта қыз:– Мен құйрығыңды кесіп аламын! – дейді.Мысық қатықты төгеді. Мақта қыз мысықтың құйрығын кесіп алады.Мысық:– Апа, апа, құйрығымды берші! – дейді.Мақта қыз:– Менің қатығымды төле! –дейді.Мысық сиырға барады.– Сиыр, маған қатық берші! – дейді.
Сиыр:– Менің қарным ашып тұр. Маған жапырақ әкеліп берші! – дейді.
Мысық ағашқа барып:– Ағаш, ағаш, жапырағыңды берші! – дейді.Ағаш:– Мен шөлдеп тұрмын. Су әкелсең, жапырақ беремін, – дейді.Мысық суға бара жатса, су әкеле жатқан қыздарды көреді.– Қыздар, қыздар, маған су беріңіздерші! – дейді.Қыздар оған:– Бізге сағыз әкеліп берсең, біз саған су береміз, – дейді.Мысық дүкенге барады.– Әй, дүкенші, маған сағыз берші! – дейді.Дүкенші:– Маған жұмыртқа бер! – дейді.Мысық тауыққа барады.– Тауық, тауық, маған жұмыртқа берші! – дейді.
Тауықтар:– Бізге дән әкеліп берсең, біз саған жұмыртқа береміз, – дейді.Мысық: «Енді не қыламын?» – деп бара жатса, бір ін қазып жатқан тышқанды көреді. Мысық тышқанды бас салады.– Жаныңның барында айт! Үйіңде не бар? – дейді.Тышқан қорыққанынан:– Үйімде бір табақ тары бар, – дейді.Мысық:– Маған бір уыс тары бер, – дейді.Тышқан үйіне барып, бір уыс тары әкеліп береді; мысық тарыны апарып тауыққа береді, тауық жұмыртқа береді; жұмыртқаны апарып дүкеншіге береді; дүкенші сағыз береді; сағызды апарып қыздарға береді, қыздар су береді; суды апарып ағашқа береді; ағаш жапырақ береді; жапырақты апарып сиырға береді, сиыр қатық береді; қатықты апарып Мақта қызға береді, Мақта қыз мысықтың құйрығын береді.",https://ertegiler.kz/story/makta-kyz-ben-mysyk,2025-01-29
"Ertegiler.kz

Париж қаласында өткен Жануарлар Олимпиадасына көптеген жануарлар жиналды, оның ішінде аю, құмырсқа және қоян да болды. Әрбір жануар өздерінің ерекше қасиеттерін көрсетуге дайындалған еді.
Аюлар ауыр атлетика сайысына қатысуға шешім қабылдады. Аюлар күшті әрі үлкен болғандықтан, бұл сайыс олардың сүйікті жарысы болатын. Әр түрлі аюлар, оның ішінде Солтүстік полюстің ақ аюлары да, үлкен ауырлықтарды көтеріп, өз күштерін көрсетті. Ерекше бір ақ аю, Арктур деп аталатын, ең ауыр жүкті көтеріп, алтын медальға ие болды. Көрермендер оның күшіне таң қалды.
Қояндар тез жүгіру қабілеттерімен танымал болғандықтан, олар жүгіру жарысында бақ сынады. Қояндар үшін бұл сайыс өте қиын болды, себебі басқа жануарлар да өте жылдам болатын. Дегенмен, Тазша қоян есімді қоян ерекше шапшаңдығымен көзге түсіп, жарыста күміс медаль алды.
Құмырсқалар өздерінің ұйымшылдығымен және еңбекқорлығымен белгілі. Олар командалық жарыста өнер көрсетті. Бұл сайыста олар бірге жұмыс істеп, өте күрделі лабиринттен өтулері қажет болды. Құмырсқалар тобы тез және тиімді жұмыс істеп, лабиринттен ең қысқа уақытта өтті. Осы жарыста олар жеңімпаз атанды және алтын медальмен марапатталды. Бұл құмырсқалардың ұйымшылдық пен командалық жұмыс арқылы үлкен жетістіктерге жете алатындығын көрсетті.
Жануарлар Олимпиадасы әр жануардың ерекше қабілеттерін көрсеткен үлкен оқиға болды. Бұл Олимпиададан кейін аю, құмырсқа және қоян, сондай-ақ басқа да жануарлар, өздерінің күш-жігері мен достық рухымен мақтанып, туған жерлеріне оралды. Олар бір-бірін жақсы көріп, спорт пен достықтың маңыздылығын түсінді. Осылайша, Парижде өткен бұл керемет оқиға жануарлардың достығы мен бірлігіне тағы бір жарқын естелік болып қалды.",https://ertegiler.kz/story/animals-olympics,2025-01-29
"Ertegiler.kz

Баяғыда, көне заманның бір уақытында, әдемі таулар мен көкжиекпен шектелген шалқар даланың ортасында Күнкөл деген үлкен ауыл бар еді. Бұл ауылда Айдын есімді жас бала өмір сүрді. Айдынның жүрегі таза, мінезі салмақты, бірақ бойында бір үлкен арман бар болатын – ол волейболшы болғысы келді.
Айдын ауыл балаларының арасында ең жүректі әрі епті бала еді. Ол шапшаң жүгіріп, биікке секіре алатын. Бірақ ауылда волейболды ешкім білмейтін. Балалар көбіне асық атып, не көкпар тартып жүретін. Бір күні ауылға алыстан, алыс теңіз жағалауынан керуен келді. Олардың ішінде ерлер мен әйелдер бір доппен волейбол ойнап жатты. Бұл жаңа ойын балалардың назарын бірден аударды, ал Айдынның жүрегі атша тулап, сол ойынға қатты қызыға кетті.
— Бұл қандай ойын? – деп сұрады Айдын керуен басшысынан. — Бұл – волейбол, – деп жауап берді ол. – Біз мұны теңіз жағалауында ойнаймыз, күш-қуат пен ептілікті қажет ететін ерекше ойын.
Айдынның көзі жайнап, сол сәтте волейболды үйренуге шешім қабылдады. Керуеннің ойыншылары оны қалай ойнау керектігін үйретіп, допты қалай соғуды, қалай қарсыластарды жеңуге болатынын көрсетті. Айдын шексіз еңбекқорлықпен жаттығып, әр күн сайын доппен ойнап, шеберлігін арттырды.
Уақыт өте келе, Айдын ауылдың ең мықты волейболшысы атанып, өзі сияқты волейболды ұнататын достарынан команда құрды. Бір күні үлкен волейбол турнирі өтетін болды, бұл ауыл үшін тарихи оқиға еді. Ауылға алыс-жақын елдерден командалар жиналды. Айдынның командасы да дайын болды, бірақ қарсыластары да осал емес еді. Жеңіске жету оңай болмады, бірақ Айдынның шеберлігі мен командасындағы достарымен бірлігінің арқасында ауыл командасы ақырғы матчта жеңіске жетті.
Айдынның командасы алтын кубокты алып, ауылдың даңқын шығарып, барлық ауыл тұрғындары оларды «Ауылдың қаһармандары» деп атады.",https://ertegiler.kz/story/aidyn-volleyball-player,2025-01-29
"Ханс Кристиан Андерсен

Баяғыда көрші үйде екі бала тұратын: ұл Кай және қыз Герда.
Бір қыста олар терезенің жанында отырып, сыртта бұралған қар түйіршіктерін тамашалады.
-Қызық,-деді Кай ойланып,-олардың ханшайымы бар ма? «Әрине», - деп әжесі басын изеді. «Түнде ол қар арбасымен көшеде ұшып, терезелерге қарайды. Содан кейін әйнекте мұз үлгілері пайда болады. Келесі күні балалар қайтадан терезенің жанында ойнап жатқанда, Кай кенет айқайлады:
-Ай, көзіме, сосын жүрегіме бірдеңе шаншып кетті! Бұл Қар ханшайымының жүрегін мұзға айналдыратын мұз айнасының сынығы екенін бейшара бала әлі білмеген. Қар ханшайымы Бір күні балалар алаңға ойнауға кетті. Қызықтың ортасында кенеттен үлкен ақ шана пайда болды. Кай оларға шана байлап жатқанда ешкімнің көзін жұмып үлгермеді. Шанада отырған Қар ханшайымы, өзі де күлді де, Каймен бірге мұз сарайына қарай жүгірді. Сиқырлы Кай Герданы да, әжесін де ұмытты: оның жүрегі мұзға айналды. Қар ханшайымы Бірақ Герда Кайды ұмытпады. Ол оны іздеуге шықты: қайыққа мініп, көзі қайда қараса, жүзіп кетті. Көп ұзамай қайық таңғажайып баққа бұрылды. Герданың алдынан бір сиқыршы шықты:
- Қандай сүйкімді қыз! Кай көрдіңіз бе? — деп сұрады Герда.
- Жоқ, көрген жоқпын. Саған Кай не үшін керек? Қал, біз сенімен жақсы өмір сүреміз! Сиқыршы Гердаға ертегілерді айта алатын таңғажайып гүлдері бар сиқырлы бақты көрсетті. Ол жерде күн әрқашан жарқырап тұрды және өте әдемі болды, бірақ Герда Кайды іздей бастады. Қар ханшайымы Жолда ол кәрі қарғаны кездестірді.
-Мен Кайды көрдім,-деді қарға маңызды үнмен. Ол қазір ханшайыммен бірге тұрады! Ал Герда сарайға кетті. Бірақ Кай емес екені белгілі болды! Ол ханшайым мен ханзадаға өз тарихын айтып берді. «Әй, бейшара!» - деп айқайлады ханшайым.
- Біз саған көмектесеміз. Қайды тез тауып алу үшін Герда тамақтандырды, жылы киімдер мен алтын арба берді. Қар ханшайымы Бірақ содан кейін бақытсыздық болды: қарақшылар ормандағы бай күймеге шабуыл жасады. Герда түнде көзін жұмады. Екі көгершін оған Қар ханшайымының шанасын көргендерін, оның ішінде Кай отырғанын айтты. «Ол оны Лапландияға апарған болуы керек», - деді көгершіндер. Бастықтың кішкентай қарақшы қызы Герданың өзімен бірге қалуын қалады, бірақ оның қайғылы оқиғасын білгенде ол қатты әсер етті, ол Герданы жіберіп, сүйікті бұғысына қызды Лапландияға алып кетуді бұйырды. Бұғы күндіз-түні жүгірді. Ол қардың арасында Қар ханшайымының мұз сарайы пайда болған кезде әбден таусылды. Қар ханшайымы Герда абайлап ішке кірді. Қар ханшайымы мұз тағына отырды, ал Кай оның аяғында мұзбен ойнады. Ол Герданы танымады, оның жүрегінде ештеңе дірілдеген жоқ, өйткені ол мұз болды! Сонда Герда оны құшақтап жылап жіберді. Қар ханшайымы Оның көз жасы ыстық болғаны сонша, Кайдың мұздай жүрегін ерітіп жіберді. «Герда!» - деді ол оянғандай.
«Кай, қымбаттым Кай!» - деп Герда дем алды. -Мені таныдың ба! Сиқырлықтың соңы! Енді олар Қар ханшайымынан қорықпады. Кай мен Герда үйлеріне оралып, бұрынғыдай көңілді және тату өмір сүрді.",https://ertegiler.kz/story/qar-khanshaimy,2025-01-29
"Қазақ халқының ұлттық ертегілері

Алдар көсе бір күні келе жатса, бір жерден қу жауырын тауып алып, сүйек қайнатып отырған бір-екі қатындарға жолығып, амандасып болып, Алдар көсе «мен бір айла қылайын»! деді. Сөйтіп, қатындарға қарап:
— Құдағай, менің бір шикі етім бар еді, соны қазандарыңызға салып, пісіріп алуға мүмкін бе? — деп сұрайды. Қатындар:
— Мақұл, салып, пісіріп ала ғой, — дейді.

Алдар көсе:
— Сүйектерің етімді жеп қоймаса, — дейді.
— Ойбай, құрысын, ол не сұмдық? Етті сүйек жейді дегенің. Сал, жесе, біздер бір тоқты төлейміз, — дейді.
Сонсын Алдар көсе жеңін көлегейлеп тұрып, қазанға қу жауырынды алдап, салып жібереді. Біраздан соң барып, «піскені шығар» деп, алып қараса, қу жауырынның өзі дейді. Алдар көсе қатындарға қарап:
— Міні, жаңа айтып едім ғой, осындай қылат деп, бер енді тоқтымды, — дейді.
— Құдай-ай, тоба, — деп, сөздерінен тана алмай, қатындар Алдар көсеге бір тоқты беріп жібереді. Алдар көсе өзі:
— Қатындарды құп алдадым-ау, — деп, тоқтысын жетелеп келе жатса, бір байдың ауылына келеді. Байға жолығып:
— Е, бай-еке, асалаума-алейкум, қалай, аман-есен, бала-шағаңыз аман ба? — деп сұрайды. Бай:
— Құдаға шүкір, — деп, қарнын тыр-тыр қасып отырып:
— Е, Алдар көсе, жол болсын! Бұл тоқтың не? —деп сұрайды.
— Е, алай болсын, байеке, несін сұрайсыз, кедей болған соң осыда, пәленше бай былтыр бір тоқтымды алып еді. Соны бүгін алып келе жатырмын, — дейді. Сөйтіп болып, байға айтады:
— Менің тоқтымды қойыңызға қосуға бола ма? — дейді.
— Мақұл, қоса ғой, — дейді.
Алдар көсе тұрып:
— Қойларыңыз тоқтымды жеп қоймаса, — дейді.
— Ой, Алдар көсе-ай, қойды қой жейді дегенің не сұмдың. Қой, сандалмай жібер, жесе, сол жеген қойдың бәрін саған беремін, деді.
Алдар көсе қойларға тоқтысын жіберіп, байдың үйіне қонақ болып, жата берді. Түнде бір ұйықтап тұрып, байға білдірместен көп қойға барып, өзінің тоқтысын ұстап, сойып, он семіз бойдақ қойдың аузына жағады. Жағып болып, сойған тоқтысының етін иттерге тастап, үйге келіп, жатып қалды. Таң атып, күн шыққасын тұрып, шай ішіп болып, байды ертіп, қойға барса, Алдар көсенің тоқтысы жоқ. Бай олай, бұлай қараса, бірталай қойдың аузы — қан. Алдар көсе тұрып:
— Ай, байеке, менсорлының айтқаным әр уақытта да келеді. Кеше-ақ айтып едім ғой, сонда осыны біліп айтып едім, — дейді. Бай тұрып, жағасын ұстап:
— Ой, Құдай-ай, — деп, «бұл не сұмдық», — деп, аузы қан болған қойларды ұстап, қосақтап алып, Алдар көсеге он қой қылып берді. Алдар көсе байды да тағы алдадым-ау деп, қойларын айдап, қуанып кетіп бара жатса, біреудің сұлу қызы өлген екен, соны көмеміз деп, апаратқан адамдарға Алдар көсе айтады:
 
— Бұл қызды сендер не қыласыңдар, бірталай бейнет қылып, онан да менің он қойымды алдағы, осы қызды беріңдер, — деп. Адамдарды алдап, он қойын беріп, қызды алып кетіп, бір бөтен ауылдың қырының астына апарып, екі қосағаштың астына екі айыр ағаш қойып, түрегелдіріп қояды да, ауылға барып, ауылының қыздарына, әйелдеріне айтып:
— Мен бір елден сұлу қыз әкеліп, мына ойдың астына қойдым, — дейді. Қыздар, қатындар жүгіріп бара жатса, Алдар көсе әйелдерге қарап:
— Менің әйелім өзі жас, тағы да басым ауырып келе жатыр деп еді. Оны сендер түртіп, итеріп, ойнамаңдар, — дейді. Қыз, қатындарды жібереді. Қыздар барса, жаңағы қыз қимылдамайды, сонсын бір қыз өлген қызды итеріп жіберіпті де, қашып, Алдар көсеге барып айтады:
— Қатының өліп қалыпты, — дейді. Алдар көсе ішіп отырған тамағын тастай салып, өтіріктен қызға:
— Сен өлтірдің, — деп, ойбайлап, бауырымдап, қасына барып көрісіп, жылап, қайтып келеді. Сөйтіп, ауылының адамдарына айтады:
— Қатынымды төлеп беріңдер, сендердің қыздарың өлтірді — дейді. Олар төлемейміз деп, ұрысып, екеуі шығысалмай, қазыға барады. Қазы екі жағын тергеп-тергеп кесіп, жаңағы итеріп жіберген қызды Алдар көсеге бермекші болып, қарар қылады. Сосын Алдар көсені қыздың ағасы ауылына ертіп әкеліп, жаңағы қызды беріп жібереді.
Сонда Алдар көсенің көңілі тасып, қыз алып кетіп бара жатқандағы айтқан өлеңі:
— Ой, қу жауырыным — бір тоқты,
Бір тоқтым — он бойдақ.
Он бойдағым —өлі қатын,
Өлі қатын — тірі қатын-ай, ау, — деп өлең айтып, бір қызды ауылына апарып, өлең айттырып, той қылдырып, мұратына жеткен дейді бұрынғылардың айтуынша.",https://ertegiler.kz/story/aldar-kose,2025-01-29
"Қазақ халқының ұлттық ертегілері

Бұрында бір бай болыпты. Оның ауру әйелі және үш қызы болған екен. Бір күні әйелі дүниеден қайтады. Біраз уақыттан кейін бай үйіне басқа әйелге үйленеді. Бұл әйел қатыгез адам болып шығады. Ол байдың қыздарын жек көреді. Бір күні өгей шешелері қыздарын шақырып алып:— Шырақтарым, бүгін сендер тоғайдан жеміс теріңдер, – деп түбі тесік шелек береді. Қыздар:— Алақай! Жеміс тереміз! – деп қуанып тоғайға кетеді. Тоғайға келіп, жеміс тере бастайды. Бірақ, терген жемістері тесік шелектен түсіп қала береді. Сол себепті қыздар тоғайда көп жүріп қалады.Осы уақытта өгей шешелері әкесінің басын айналдырып, басқа жаққа көшіп кетеді. Кешке жақын қыздар әбден шаршап үйлеріне келсе, үй орнында жоқ болып шығыпты. Қыздар жылап-сықтап үйдің орнына түнейді. Ертеңіне осы арадан бір айнаны, тарақты, инені тауып алады. Осыларды алып қыздар жолға шығады.Келе жатып бір жұлым үйге кезігеді. Осы жұлым үйде жалмауыз кемпір тұрады екен. Қыздар үйге кіреді. Үйдің ішінде кішкентай қыз отыр еді.Қыздар одан:— Үйдің иесі қайда? – деп сұрапты.Сонда қыз:— Бұл үйдің иесі– мен және менің шешем – жалмауыз кемпір, – дейді.Қыздар қорқып қалады. Бірақ басқа амалы болмағандықтан кешке дейін жалмауызды күтеді.Кешке жалмауыз үйіне келсе, үйде үш қыз отыр екен. Қыздарды көріп, ол қуанып қалады.— Сендерді маған шайтан айдап әкелген шығар. Қызымыз екеуіміз бір тоятын болдық. Ал, бүгінше жатып демалыңдар, – деп оларға төсек салып береді.Кемпір ертеңіне аң аулауға кетіп бара жатып, қыздарға:— Маған кішкентайларыңды пісіріп қойындар, түсте қайтып келермін, – дейді.Жалмауыз кемпір кеткен соң, қыздар кішкентай қызды өздерімен бірге алып қашады.Кемпір қайтып келсе, өзінің қызы да, үйде қалған үш қыз да жоқ. Қатты ашуланған кемпір қыздарды қуа жөнеледі.Бір кезде қыздар артына қараса жалмауыз кемпір жетіп қалған екен. Жалмауыз кемпірдің қызы осы уақыттың ішінде үш қызға бауыр басып қалған еді.—Қыздар, менің шешем жетіп қалған кезде, қолдарыңда не бар соны артқа қарай лақтырыңдар. Сол кезде оның алдынан бөгет пайда болады, – деп ақыл айтады ол.Қыздардың үлкені кішкентай қыздың сөзін ести сала тарақты тастапты. Ол үлкен тоғай болыпты. Екінші рет жете бергенде ортаншысы инесін тастайды. Ол биік тау болыпты. Онан да кемпір өтеді. Үшінші рет кішкентай қыз айнасын тастайды. Ол үлкен көл болады. Жалмауыз кемпір бұл көлден өте алмайды. Ол көлдің екінші жағалауында тұрған қыздардан:— Қыздар, сендер бұл көлден қайтіп өттіңдер? – деп сұрайды.Қыздар:— Мойнымызға тас байлап өттік, – дейді.Кемпір қыздардың сөзіне сеніп, тас байлап суға түседі де батып кетеді. Ал, қыздар аман-есен үйін тауып, әкесіне болған оқиғаны түгел баяндап береді. Әкесі қыздарына жасаған зұлымдығы үшін әйелін қуып жібереді. Жалмауыз кемпірдің қызын асырап алады.Осылай қыздар бірге тату-тәтті өмір сүреді.",https://ertegiler.kz/story/zhalmauz-kempirdi-aldagan-kyzdar,2025-01-29
"Қазақ халқының ұлттық ертегілері

Аңдардың патшасы арыстан бәйге жариялапты. Бір қазан суды қайнаттырып қойып:
— Осы суды кім ішіп қойса, көп сыйлық беремін, – деген шарт қойыпты.
Аңдар бірінен соң бірі келіп, қанша өжеттенсе де қайнап тұрған суды ішуге батылдары бармапты.
Ең соңында қоян келіп, қып-қызыл шоқта тұрған қазанды көтеріп алады да:
— Ыстықтай ішуді өте жақсы көремін, – деп жан-жағына қарайды.
— Ендеше, іше ғой, – дейді аңдар аңтарылып.
Қоян ұзыннан-ұзақ қаз-қатар тізіліп тұрған аңдарды жағалай жүріп:
— Мінеки, достарым, мынау ыстық су. Көздеріңмен көріңдер! – деп, бас-басына көрсетіп шығады.
Сөйтіп, қоян аңдарды басынан аяғына дейін аралап шыққанша, қазандағы су суып қалады. Сол кезде қоян суды басына бір-ақ көтеріп, сіміріп салады. Шошынған аңдар ауыздарын ашып, көздерін жұмысады.
Ал алданған арыстан патша қоянға көп-көп сыйлықтар бергізіп:
— Міне, нағыз ер! – деп мақтапты",https://ertegiler.kz/story/tapkur-koyan,2025-01-29
"Қазақ халқының ұлттық ертегілері

Ілгергі бір замандарда Жүзбай деген бір бай болыпты. Оның Алпамыс деген бір ұлы бар еді. Бір күндерде Жүзбайға телі жылқысына жау шабады. Жүзбай тұрып сонда баласына ақыл салып: — Ау, балам, мен болсам қартайдым, сен жылқыны қуып барып, жаудан кек алуға шамаң бар ма? – дейді.     Сонда алты жасар Алпамыс бала да болса батыр болған соң, жылқысын шауып кеткеніне шамданып, өзінің Байшұбарын ұстап мініп, Байшұбарды қамшымен ұрып, ешкіммен сөйлеспей, жылқы соңынан жөней берді. Алпамыстың аттанғанын қалмақтың ханы түсінде көріп, ел-жұртын жиып алып, көрген түсін халқына баян қылды:Мен бір бүгін түс көрдім,Көп қиындық іс көрдім.Заманым қағынды,Қағындыдай не қылды?Қауса бұқыра бура боп,Қарсы қарап шабынды.Тұлымдымды тұл қылып,Айдарлымды құл қылып,Солқылдаған мырзамдыТабанға салып жүн қылды,Қамшымен ұрып жон қылды, – деп, жұрт ақсақалдарына айтады. Сонда тұрып ақсақалдар патшаның түсін былай жориды: — Жүзбайдың баласы алты жасар Алпамыс келіп, осы жұртты алар, – дейді.Патша: «Сол Алпамыс осында келмей тұрып, Алпамысты қолға түсіріп алып келуші талапкер бар ма?» – деп, халқына жар салады. Сонда бір кемпір патшаға келіп: — Маған бір отау тігіп, қырық қыз жиып бер. Алпамысты қолға түсірейік, – дейді. Патша мұнысын мақұл көріп, айтқанының бәрін дайын қылады. Кемпір қырық қыздың қолына қырық кесе арақ-шарап беріп, қырық отауға алып барып отырғызады. Кемпір Алпамыстың келетін жолын барып тосады. Сол уақытта Алпамыс келе жатыр еді. Алпамыстың аты кемпірді біліп, жүрмей тұрып алады. Алпамыстың ашуы келіп Байшұбарды ұра бастайды. Байшұбар жүрмей тізерлеп жата қалады.
Қасына кемпір келіп:    — Әй, балам, атың жүрмесе, шаршаған шығар, сенің жолыңа қарап, қырық қыз күні-түні күтуде. Тезірек бар, – дейді. Алпамыс «қыз» деген сөзді естіген соң, атын басына бір теуіп, тастап жүре береді. Келіп отауға кірсе, қырық қыз отыр екен. Қолдарында бір-бір кесе арақ-шарап бар. Қыздар әрқайсысы кезек-кезек назданып, Алпамысқа арақ-шарап беріп, әбден мас қылады. Алпамыс мас болып жығылады. Қырық қыз оны көтеріп барып зынданға салады. Атын патшаға апарып береді. Алпамыс зынданда бірнеше күн жата береді. Бір күні Алпамыстың төбесінен бір топ қаз ұшып бара жатыр екен. Қаздарды Алпамыс шақырып еді, олар қасына ұшып келді. Сол уақытта қаздар: — Кімсің, не қылып жатқан адамсың? – деп сұрайды. Алпамыс: — Мен Алпамыспын, – дейді.Қаздар: — Алпамыс болсаң, жатқаныңнан тұрма! – деп кете барады. Ең соңында бір байғұс қаз кетіп бара жатыр екен, соны шақырады, қаз келіп: — Не дейсің? – дейді. Қараса, қаздың бір көзі соқыр екен. — Ай, қаз, көзіңе не болған? – дейді. Қаз: — Жас кезімде анамды бір мерген атып алыпты. Жетім сорлы көп қазға келсем, ештеңе жегізбей, мені жетімсініп, көзімді шұқып шығарды, – дейді. «Аузы күйген үріп ішер» дегендей көп қаздан қалыс, жеке ұшамын. Жалғыз көзден айырылып өлейін бе? – депті.Сонда Алпамыс: — Сенің қанатыңның астына хат жазайын. Сен Қоғалы барып қон! Менің қарындасым Қарлығаш сонда құс салып жүрген шығар, құсы сені ілер. Қанатыңдағы хатты көріп, сені өлтірмес, – дейді.  — Егер де ауылдардың төбесінен өте қалсаң, дауысыңды шығарма, – дейді. Қаз осы Алпамыстың айтқан сөзімен ұшып кете береді. Ұшып бара жатып, баяғы Алпамыстың насихаттап айтқаны есінен шығып кетіп, бір ауылдың төбесінен өтіп бара жатып «қаңқ» етеді. Ол ауылдағы бір ауырған адамға қаздың еті керек деп тәуіп айтқан екен. Қазды қай жақтан табамыз деп отырған соң, үйдің иесі әлгі қазды атып алды. Бауыздайын деп жатқанда, қанатының астындағы хатты оқып көріп, жаралы қазды қоя береді. Қаз ұшып Қоғалы көлге келіп қонады. Алпамыстың баласы басқа бір баланың қаздың қанатымен ойнап жүргенін көріп: — Маған да қанат тауып бер, – дейді тәтесі Қарлығашқа. Қарлығаш баланың тілін алып, Қоғалы көлге барып, баяғы жалғыз қазды ілдіреді. Ұсталған қаз тулағанда, қанатындағы хат ұшып түседі. Қарлығаш ағасының сәлемін оқығасын, қолындағы сұңқарды құсқа салмай, көзінің жасы ат жалын жуып, елге қайтады. Қарлығаш үйіне бармай, жылаған бойымен, Қарабай деген бір досым бар еді, соған хабарлайын деп келе жатады. Келе жатқан Қарлығашты көріп, Қарабай отын астына жасырынып калады. «Маған бір жұмыспен келе жатыр ғой», деп ойлайды. Қарлығаш келе: — Қарабай қайда? Алпамыстан хат келді, – деп дауыстайды. Қарабай отын астынан шығып, Қарлығаштың қолындағы хатты оқып, жылап: «Мен іздеп барамын», – деп, дереу он түйеге азық арттырып, қырық құлаш жібек арқан алып, бірнеше күн жол жүріп, Алпамыс жатқан зынданның басына келеді. «Алпамыс, қайдасың?» – деп шақырып еді, ешбір дыбыс бермеді. Қарабай досы: «Егер тірі болса, дыбыс берер еді-ау, өлген шығар», – деп, зар жылап отырып алады. Көзінің жасы зынданда ұйықтап жатқан Алпамыстың бетіне тамады. «Бұл немене?» – деп Алпамыс шошып оянады. Көзін ашып қараса, досы Қарабай зынданның басына келіп, көзінің жасын көл қылып, сақалын су қылып жылап отыр. Алпамыс досын танып: — Аман-есенсің бе? – деп хал сұрайды. Қарабай досына тамақ беріп қуаттандырып, қырық құлаш жібек арқанды салып, арқаннан ұстатып, зынданның жарым ортасына келгенде, Алпамысқа: «Бұл Қарабай досым кемпірдің асы, келіннің тойында әзіл сөз қылып, құдықта өлейін деп жатқанынан тірілтіп алмадым ба деп бетіме салық қылар» деген ой келіп: «Өлсем өз жайыма өлейін», – деп жібек арқанды қос кездікпен кесіп жібереді де зындан түбіне түседі. Қарабай арқаны үзіліп, досын шығаруға лажы болмай зарлап, жылап зындан басында жын ұрған адамдай құлап түседі. Бір уақытта есі келіп, еліне қайтады. Қалмақ ханының қой жайып жүрген бір қойшысы бар еді. Бағып жүрген қойларының ішінде хан қызының бір коңырау тағып қойған серкесі бар екен. Сол серке Алпамыс жатқан зынданның қасында секіріп жүріп, абайсызда Алпамыс жатқан зынданға түсіп кетеді. Алпамыс ұстап жібермейді. Қойшының ашуы келіп: — Серкені шығар, егер шығармасаң, қазандай қара таспен ұрып өлтіремін, – дейді. Алпамыс: — Ұрсаң ұр, бірақ бермеймін, – дейді. Қойшы таспен ұра бастайды. Алпамыс ұрған тасын қайтадан өзіне лақтырып жібере береді.Ақыры қойшы жалынады: — Егер серкені бермесең, мені патшаның қызы өлтіреді, бере көр, – деп тұрып алады. Сонда Алпамыс: — Күніне бір қойдан беріп тұрасың ба, серкеңді жіберейін, – дейді. Қойшы мақұл деп, күніне бір қойдан бермекші болады. Қойшы осы уәдесімен күнде бір қойды Алпамысқа бере-бере, ақыры қойдың бәрін тауысады. Баяғы патшаның қызының серкесін де Алпамысқа береді. Сонда тұрып қойшы: — Мен енді қайтемін, өлетұғын болдым, – дейді. — Қайғы жеме, қойшы, – деп, бір сыбызғыны қойшыға беріп, осы сыбызғыны кешке таман бір шалғын ішінде тарт, даусын патшаның қызы естіп келер. Сонда мұны кім істеді десе, табаныңды тіліп тұз құйса да айтпа, – дейді. Егер қоймай жалынса - айтарсың, баяғы зындандағы адам жасады дерсің, – дейді. Қойшы Алпамыстың айтқанындай сыбызғы тартады. Бұл сыбызғының даусымен ханның қызы келіп: «Мұны қайдан алдың?» – дейді. Қойшы айтпайды. Табанын тіліп тұз құяды. Онда да айтпайды. Ақыры қыз жалынады. Қойшы кім істегенін айтады. Қыз тұрып: «Соған мені алып бар», – дейді. Қойшы: «Менің аяғым жүруге жарамайды», – деп отырып алады. Әбден лажы құрыған қыз қойшыны мойнына мінгізіп, құдыққа әкеледі. Құдыққа келген соң, Алпамыс пен қыз бір-біріне ғашық болады.Қыз:  — Саған мен тиемін, бірақ сені қалай шығаруға болады? – дейді.Алпамыс:  — Менің атым қайда? – дейді. — Атың патшаның қолында. — Ендеше, сен ол атты мінемін деп ал да қоя бер, бір жаман диуананың киімін киіп алып, патшаның алдына бар. Сол уақытта ат мына белбеуді көрсе, оқыранады. Сосын патша сені танып оқыранды деп, сенен сұрар, «бұл атты бағып бер, ақша беремін» дер. Сонда сен ақшаның керегі жоқ, мен әшейін-ақ бағайын деп айтарсың, – дейді. Қыз Алпамыс айтқандай, жаман киім киіп, патшаның алдына келеді. Ат оқыранып қоя береді. Қыз Алпамыстың айтқанының бәрін айтады.    Сонда патша өзінің қызы екенін байқамай: «Бақсаң бақ», – деп, атты қолына береді. Қыз атты шешіп қоя береді. Ат шауып отырып тікеден-тіке Алпамыс жатқан құдыққа келеді. Келіп көзінің жасын мөлт-мөлт еткізіп, құдықтың жанында тұрады. Алпамыс атына қарап: — Мені мына шұқырдан шығару үшін құйрығыңды шұқырға салбырат, – деп түсіндіріп, атының құйрығынан ұстап құдықтан шығады да кешке таман қыз, қойшы үшеуі қосылып, қалмаққа келіп тиіп, жау шапқандай қылып, патшаны орнында өлтіріп, барлық малдарын жинап алып, үшеуі айдап жүре береді. Он күншілік жол жүріп еліне жетеді.",https://ertegiler.kz/story/alty-zhasar-alpamys,2025-01-29
"Орыс халық ертегілері

Баяғыда, бір жетімдер өмір сүріпті, олар - ағайынды Иванушка мен әпкесі Аленушка еді. Аленушка ағасынан үлкен болған екен. Олардың күн көруге ештеңесі жоқ еді, азғана азық-түліктері болған, бірақ оны тез-ақ тауысып қойды. Олар бір қамқоршымен тұрған, бірақ ақшалары таусылған соң, қамқоршылары оларды үйден қуып жіберді. Содан кейін олар ауылдан ауылға көшіп жүрді, Аленушка жұмысқа жалданатын.
Жүріп-жүріп, бір күні бұлт пайда болды, жаңбыр жауған сияқты, жердің бәрі дымқыл, шалшықтар пайда болған. Күн шығып, ыстық басталды. Сол кезде Иванушка: «Әпкетай, мен мына жылқының тұяқ ізінен су ішемін», - деді. «Ішпе, бауырым, жылқы болып кетесің», - деді Аленушка. Олар ары қарай жүрді. Біраз уақыттан кейін Иванушка тағы да: «Әпкетай, мен шөлдеп тұрмын, сиырдың тұяқ ізінен су ішемін», - деді. Аленушка тағы да: «Ішпе, Иванушка, сиыр болып кетесің!» - деді. Олар тағы да жүрді. Бір сәтте Иванушка тағы: «Әпкетай, мен мына шалшықтан су ішемін», - деді. Аленушка оған: «Ол ешкінің тұяқ ізі, ішсең, ешкі боласың!» - деді. Иванушка ештеңе айтпастан су ішіп жіберді де, «Мее-е-е!» деп ешкіге айналды.
Олар ары қарай жүріп, бір үлкен мүлікке келіп жетті. Аленушка сол жерде жұмысқа орналасқысы келді. Сол жерде жалғыз тұратын бойдақ бай бар еді. Ол Аленушканы көріп, оны қызметші етіп алды. Көп өтпей бай оған үйленгісі келетінін айта бастады.
Бірақ байда алыстан келген, байдың өзіне тұрмысқа шыққысы келетін қыз қонақта болатын. Ол Аленушканы жек көріп, оны жамандыққа ұшыратпақ болды. Сөйтіп, қаскөй бір адамды жалдап, Аленушканы бөшкеге салып, суға батыруды бұйырды. Бөшкеге түнде салып, өзенге тастады. Ал ешкі - Иванушканы соймақ болды.
Ешкі байға келіп: «Бай, бай, мені өзен жағасына жібер, ішек-қарнымды тазалап алайын», - деп өтінді. Бай оны жіберді. Ешкі өзенге жетіп:
«Әпкетай Аленушка, Пышақтар қайралып жатыр, Мені, ешкіні, Союға дайындап жатыр!»
Аленушка су түбінен жауап берді:
«Тас мені түбіне тартуда, Шөп қолымды байлауда, Мұң-зар жүрегімді кеміруде!»
Ешкі тағы бір рет жүгіріп келіп, байға қайта жүгінді. Бай ешкіні аңдуға кетті. Ешкі өзенге қайта жүгіріп барып, тағы да айқайлады:
«Әпкетай Аленушка, Котлалар қайнап жатыр, Пышақтар қайралып жатыр, Мені, ешкіні, Союға дайындап жатыр!»
Сол кезде бай Аленушканың даусын естіп, балықшыларды шақырды. Олар Аленушканы судан алып шығып, оны моншада қыздырып, үйге әкелді. Бай оған үйленді, ал ешкі олардың жанында қалды.
Қамқоршысы Аленушканың бай болғанын естігенде, оларды қонаққа шақырды. Қамқоршы оларды тойға шақырып, өзі үшін кешірім сұрады. Аленушка оған:
«Қамқоршыны кешіруге болады, бірақ жетімдерді ренжітуге болмайды!» - деді.
Осылайша олар қоштасып, өмір бойы қайта кездеспеді.",https://ertegiler.kz/story/sestra-alenushka-i-bratec-ivanushka,2025-01-29
"Бір шалдың төрт ұлы болыпты. Бір күні шал ұлдарын жинап алып:- Мен қартайдым. Біреуіңнің үй иесі болатын уақыттарың жетті. Кімнің ақылы байлығына сай болса, сол мұрагерім болады. Әр қайсың маған байлыктарың мен ақылдылықтарынды көрсетулерің керек,— дейді. Үлкен ұлы асыл тас салған жүзігінің көзін көрсетіп:-  Міне, менің байлығым. Ал кім бай болса, сол ақылды, - дейді.    Екінші ұлы асыл киімдерін киіп, әдеміленіп келеді де:- Мені осы түрімде көргендер ақылым мен байлығымның алдында бас иеді, - дейді.    Үшінші ұлы күміспен және алтынмен апталған белдігін буынады да:-  Мұндай белдікті ешкім, ешқашан буынып көрген емес, - дейді.    Әкесі үлкен балаларына қарап, басын шайқайды да, ең кіші ұлына бұрылып:-  Сен неге үндемейсің? Сен қандай байлығыңмен мақтанасың? - дейді.    Сонда кенжесі:-  Менде асыл тасты жүзік те, сәнді киім де, алтын-күміспен апталған белдік те жоқ.        Тек жұмысқа жарамды екі қолым бар, кайрат-жігерге толы жүрегім бар, - дейді.    Шалға кенже баласының тапқыр да ойлы сөзі ұнайды.- Жұмыс істей білген адам жұтамайды, -деп, өзінің кенже ұлын үй шаруасын басқаруға мұрагерлікке атайды. Үлкен балаларына інісінің айтқанынан шықпай, талабын орындауды өсиет етеді.",https://balalaralemi.kz/article/1027/Murager,2025-02-04
"Баяғы өткен заманда орманда құрғақшылық болыпты. Жаз келсе де бір тамшы су жаңбыр жаумапты. Шөлден азап шеккен жануарлар бір шарасын ойлап табуға жиналыпты. Сөйтіп, араларындағы біреуінің ұсынысымен құдық қазуға бел буыпты. Барлық жануарлар тіпті құстарға шейін күндіз-түні еңбек етіп құдық қазуға кірісіпті. Бірақ араларындағы қоян ғана: «Мен әлі кішкентаймын!»,- деп жалқауланып жұмыс істегісі келмепті. Қоянның бұл еркелігі өзге жануарлардың ашуына тиіпті. Сөйтіп жануарлардың еңбегі босқа кетпей, қазған құдықтарынан мұздай су шыға бығыпты. Мұны көрген олар қуанып, суды қанып ішіп, әрі жуыныпты. Ал құдықтың қазылуына көмектеспеген жалғыз қоян ғана су іше алмапты. Орман патшасы арыстан қоянның құдыққа жақындамауы үшін күн сайын кезекші тағайындапты. Қоян істеген ісіне іштей өкінсе де, бұл өкінішінен ешқандай пайда болмапты. Бір күні түнде кезекшілік кезегі пілге келіпті. Пілмен дос болған қоян «ешкімге білдіртпей су берер»,- деген оймен қасына барыпты. Сөйтсе піл ұйықтап жатыр екен. Қанша оятса да ұйқысынан тұрмапты. Болмаған соң құлағына барып айқайлапты. Ұйқысынан шошынып оянған піл құдықтың шетінде үйіліп тұрған үйіндіге соқтығысып, үйіндіні құдықтың ішіне құлатып алыпты. Осылайша құдық бітеліп қалыпты. Болған оқиғаға қатты қайғырған піл: «Мұның бәрі менің кесірім! Енді не ішеміз? Ертең жануарлар не дейді?»,- деп жылай бастапты. Қоян: «Достым, қайғырма, бір жолын табармыз. Екеуміз де осы құдықты қазатын болсақ, таң атқанша бітіріп қалармыз»,- депті. Сонда піл: «Сен кішкентай әрі әлсізсің ғой»,- десе қоян: «Енді көр де тұршы менің қалай жұмыс істейтінімді!»,- депті.       Шынында да қоян білегін сыбанып, іске кірісіп, таң атқанша пілмен бірге құдықты қазып тастапты. Ертеңіне піл барлық жануарларға қоянның еңбегін айтып мақтапты. Барлығы шапалақ ұрып, құдықтан су ішуіне енді лайықты болғанын айтыпты.      Қоян су ішкенімен қоймай, өзге жануарлармен қайта татуласқанына да қатты қуаныпты. Өзін орманның бір мүшесіндей бақытты сезініпті. Олай болса, балалар «Еңбектің наны тәтті, жалқаудың жаны тәтті»,- деп ата-бабаларымыз бекерге айтпаса керек.",https://balalaralemi.kz/article/1128/ZHalqau-qoyan,2025-02-04
"Баяғы өткен заманда бір соқыр күйші болыпты. Ол халық арасында қобыз тартып күнелтіпті. Бір күні ел көп жиналған жерде күй тартып отырады. Жиналған қауым тиын-тебенін беріп тараған кезде сәнді киім киген біреу келіп, шалдың қойнына қолын салады. Шал алдымен сасқалақтағанымен, артынан ұрының қолын ұстай алады да:-  Халқым-ау, тапа-тал түсте тонап жатыр! –  деп айғай салады.- Өзің шіреніп киініп алыпсың, сөйте тұра ғаріп кісіге қиянат жасайсың. Ұялмайсың ба? - деп жұрт шуласады.-  Мен шалдың қалтасына садақа салмақ болып едім, қолымды ұстай алды, - дейді ұры.   Халық шал мен ұрыны қазының алдына апарады. Екеуін тыңдап болып, ұрыға ашуланған қазы ақыра бастайды. Сол кезде ұры ұялмастан:-  Мырза! Менің әке-шешем бай. Қайдағы бір соқыр шалға қиянат жасап не қылайын. Садақа бермек болып едім, қолымды ұстай алды, - дейді.-  Сен сияқты сұмды тәрбиелеген қандай әке екен? – деп тепсінеді.-  Мырза, сіз білесіз, - дейді сонда ұры.-  Сенің әкеңді де дарға асқызамын! – деп ақырады қазы. Ұры қазыға көзін қысып қойып:-  Әкемнің беті бұдыр, арқысы күдір, есімі – «Отыз күміс», - дейді. Қазы ойланып қалады. Біраздан соң ұры мен шалды қаматып тастайды. Қараңғы түскен соң қазы мен ұры кездеседі. Ұры қазыға отыз күміс теңге санап береді. Ертеңіне қазы соқыр шалға:-  Сен кәрі қақпас, адал адамға жала жауып жүрсің! – деп зіркілдейді.   Шал жауап қатпай, отыра қалып, жерді қазып, тың тыңдайды. Бұған қазы таңданып, шалдан оның мәнісін сұрайды. Шал басын көтеріп:-  Кеше осы жерде әділет төрелік айтып еді. Сол әділет отыз теңгенің салмағын көтере алмай жердің тесігіне түсіп кетіпті. Не сол әділетті алам, не отыз теңгені алам, - деп жауап береді.   Қазы өз қателігін мойындап, ұрыны жазалайды. Соқыр күйшіге үлкен сый жасап, ат мінгізіп, аттандырып салады.
Қазақ ертегілерінің антологиясыАруна баспасы",https://balalaralemi.kz/article/1297/Soqyr-kuishi,2025-02-04
"Баяғы бір заманда бай мен кедей көрші өмір сүріпті. Олардың араздығы сондай, бірін-бірі көргісі келмейді екен. Байдың үйі кең, әдемі болыпты. Іші толған – алтын мен күміс. Ал кедейдің үйі ағаштан жасалған, төбесін бұтамен жапқан қора екен. Алтын мен күміс түгілі, нанын әзер тауып жепті. Егін егіп, оны суарып, күтіп, орып, өз күнін өзі көріпті.   Бір жылы көктемде алапат, су тасқыны болады. Бай алтынын көтеріп ағаштың басына шығып кетеді. Ал кедей болса, бір көмеш нанын қойнына салып, ол да ағаштың басына көтеріледі. Су тасқыны он бес күнге созылады. Бір күні қарны ашқан бай кедейге:-  Әй, кедей, сен мына бір кесек алтынды ал да, маған бір үзім нан бер, - дейді.-  Жоқ, алтының өзіңе, нан бере алмаймын, - деп жауап береді кедей.    Екінші күні бай кедейден тағы да нан сұрайды.-  Алтынымның жартысын берейін, - дейді ол бұл жолы.-  Жоқ, бере алмаймын, - деп бұл жолы да кедей келіспейді.    Ақыры, аштан өліп бара жатқан соң шыдамай, бай бір үзім нанға барлық алтынын айырбастайтынын айтады. Кедей бәрібір көнбейді. Бойынан күші кеткен бай басы айналып, суға құлап кетеді. Ал, келесі күні су тоқтап, кедей ағаштың басынан түседі. Халықтың: «Алтын, күміс - тас екен, арпа, бидай – ас екен» дейтіні осыған орай айтылған екен. 
Қазақ ертегілерінің антологиясыАруна баспасы",https://balalaralemi.kz/article/1306/Bir-uzim-nan,2025-02-04
"Ертеде бір нулы орманда әртүрлі жан-жануарлар мекендепті. Оларды аң патшасы арыстан билеп тұрыпты. Бірде арыстан: ""барлық аңдар алдыма жиналсын""- деп бұйырыпты. Ормандағы барлық аң атауы жиналыпты. Сонда арыстан:""Барлығың менің келе жатқан туған күніме дайындалыңдар. Әрқайсыңа жеке-жеке тапсырма беремін""-депті. Сол кезде барлық аңдарға не дайындау керегі айтылыпты, кезек қоянға да жетеді. ""Қоян сен үстелге құмыраға салып қоятын гүл әкел""-депті арыстан. Қоян орманның ішін арлы-берлі кезіп бірде-бір гүл таппапты. Қайтсін байқұс, өйткені бұл қақаған суық қыс мезгілі еді. Барлық аңдар өз тапсырмаларын орындап, тек арыстанды күтіп тұрады. Арыстан өзінің туған күніне деген дайындықты көріп риза болып келе жатады. Бір кезде арыстанның көзі үстелде бос тұрған құмыраға түседі. ""Мұнда неге гүл жоқ? Кімге тапсырылып еді?""-деп ашуланыпты. Алдына сүмірейіп қоян келеді. Арыстан ""Қоян, гүл қайда?""-деп ақырып үстелді жұдырығымен бір қойыпты. Қоян алды-артына қарамай зыта жөнеліпті. Сол күйінде үйіне келіп, есігін ішінен бекітіп, терезелерінің перделерін түсіріп жауып, жан-жағына қарап, ешкімнің жоғына көзі жеткен кезде өзінің үстеліне келіп бар ашуын бойына жинап ""Гүл жоқ""-деп үстелді жұдырығымен бір қойыпты.
Жолдаған: Манарбекұлы Мақсат 7 жас      Екібастұз қаласы",https://balalaralemi.kz/article/1356/Qorqaq-qoyannyn-zhauaby,2025-02-04
"Ерте ерте ертеде орман патшасы арыстан тоғайдың қалың беделінде ұйықтап жатады. Бір тышқан ойнақтап, үстінен жорғалап жүргенін сезіпті. Арыстанұйқысынан ызаланып оянып, тышқанды ұстап алып, өлтірмекші болғанда тышқан жалбарынып:- Тақсыр, мені өлтірмеңізші, бір жолға кешіре көріңіз. Бір күні мен де бір қызметіңізге жарармын, - депті.     Арыстан оның сөзіне күліп:- Сен өзің кішкентай бір тышқансың, менің қандай қызметіме жарамақсың,- деп жаны ашып, тышқанды қоя беріпті. Тышқан байғұс қуанып, «арыстан досым»,- деп, жүгіріп ойнап кете беріпті.     Күндердің күнінде арыстан жортып ойнап жүріп, аңшылардың құрған тұзағына түсіп қалыпты. Шарқ ұрып тыпырлап, ақырып-бақырып жатса да тұзақтан құтыла алмапты.   Сол жерден өтіп бара жатқан тышқан арыстанның бұл халін көріп, қасына келіп қарап тұрса, сонда арыстан тышқанға қарап:- Лажың бар ма бұған қылар? – депті. Тышқан дереу тістерімен тұзақтың жіптерін кеміріп қиып кеп жіберіп, арыстанды тұзақтан құтқарыпты. Тышқан арыстанға:- Мені кішкентайсың,- деп мән бермеуші едің. Міне сені бір ажалдан алып қалдым, - депті. Осылайша арыстан жасалған жақсылықтың қайтарымы болатынын жақсы түсініпті.",https://balalaralemi.kz/article/1370/Arystan-men-tyshqan,2025-02-04
"Бір қойшы қой бағып жүрсе, бір түлкіні бір аю қуып келеді екен. Түлкі бір тамға кіреді. Аю да тамға кіремін дегенде тар тесігіне кеудесі сыйып, бөксесі сыймай қалады. Ал, түлкі болса, басқа бір тесігінен жылт етіп шығып, айналып, есікке жақындайды. Есіктен не әрі, не бері шыға алмай ілініп жатқан аюды түлкі әжуалап, күліп кетеді. Оны қойшы көріп тұрады. Аю әрең дегенде қайта шығып, жан-жағына қарайды. Болған жайды бақылап тұрған қойшыны көреді.    Қойшыға жақындап келіп, аю;- Е, қойшы сен не көрдің? – деп ақырады.    Қойшы қорқып кетіп:- Ойбай, мен ештеңе көрген жоқпын деп жауап береді.     Аю:- Жарайды. «Көргеніңді айтсаң өлесің» дейді де кетіп қалады.   Қойшы қойларын айдап ауылына қайтады. Ауылына келген соң кездескен адамдардың бәріне айтады.    Ауылдағы бала-шаға оқиғаны өлең қылып күліп жүреді. Осы өсекті естіген аю, ыза болып қойшыны іздейді. Қой бағып жүрген қойшыны тауып алады. - Ештеңе көрмедім, ешкімге айтпаймын деген уәдең қайда? Енді сөзіңде тұрмағаның үшін мен сені жеймін – деп ақырады.    Қойшы жалынып:- Маған үш күн рұқсат бер, үй – ішіммен, ағайын-туыспен қоштасайын деп сұрайды.      Аю:- Жарайды. Үш күнге рұқсат берейін деп кетіп қалады.    Қойшы қоштаса бастайды. Қойшы екі күн үй-ішімен қоштасып, уәделескен күніне бір күн қалғанда далада істеген ісіне өкініп жылап отырады. Осы кезде қасына түлкі келеді.    Түлкі:- Е, қойшым неге жылап отырсың?- Сенің кесіріңнен енді өлетін болдым,- деп жауап береді.     Түлкі:- Е, үндеме саған көмектесейін. Аюдан құтылудың амалын табайын. Ал, енді маған ақылыма не бересің? – дейді.     Қойшы: Қуанып кетеді де:- Ойбай, не қаласаң соны берейін – дейді.     Түлкі:- Егер мен сені аюдан құтқарсам сен маған өзіңнің бір бүйрегіңді бересің бе? - дейді.      Қойшы қатты сасып, қипақтап, қиналып бірақ басқа амалы болмағандықтан.- Мейлі берейін. – деп келіседі. - Сонда түлкі қойшыға:- Аулыңа барып, демал ертең уәделескен жерге кел де, аюды күт. Аю келгенде анау жерде шаңды бұрқыратып мен жүрейін. Аю сұрап: Анау неткен шаң? – деп сонда сен: «Ол ханның баласы әйелі аюдың жүрегіне жерік болып, соны іздеп жүр» де аю қорыққанынан қашып кетер – дейді.     Екеуі уәделесіп екі жаққа тарасады. Келесі күні қойшы уәделескен жеріне келеді. Осы кезде басы салбырап қойшы келе жатады. Аюда келеді.- Екеуі кездесе бергенде, аю алыстан бұрқырап шығып жатқан шаңды көреді.     Аю: - Қойшым анау бұрқыраған не шаң? –деп сұрайды.     Қойшы:- Е, ол ханның баласы ғой. Әйелі аюдың жүрегіне жерік болып, соны шарқ ұрып іздеп жүр дейді     Аю қорқып кетеді де, қойшыны құшақтай алып:- Ойбай, қойшым онда мен тезірек қашайын. Тек сен мені көргеніңді айтпа, - деп қаша жөнеледі.     Осы жайды алыстан бақылап тұрған түлкі, аю қаша жөнелісімен қойшының қасына жетіп келеді.- Түлкі қуланып қойшыға келіп:- Қойшым, мен саған көмектестім. Енді сен уәдеңде тұр. Маған бір бүйрегіңді бересің.   Қойшы қипақтап, жыламсырап, шапанының белбеуін шеше бастайды. Осы кезде үш күн бойы жөнді тамақ ішпеген, жөнді ұйықтай алмаған қойшының іші шұрылдайды. Бұл шұрылды естіп қалған түлкі құлағын тіге қойып, Түлкі:- О, не қыңсылаған? – деп сұрайды.     Сол кезде қойшы:- Түнеу күні бір тазының күшігін жұтқан едім. Сол енді үлкен тазы болып, ішімнен шығайын деп, қыңсылап жатыр – дейді.      Түлкі шошып кетіп:Ойбай, қойшым ендеше дос болайық! Тазы шығып кетпесін мен қашайын деп алды-артына қарамай қаша жөнеледі. Түлкіден қулық үйренген қойшы басына түскен ауыртпалықтан осылай құтылады. Қойшы қойларын айдап жайына кетеді. 
 Жолдаған: НазираҚызылорда облысы,Шиелі ауданы,Нартай ауылы","https://balalaralemi.kz/article/1412/Tulki,-ayu-zhane-qoishy",2025-02-04
"Ол ұшы қиыры көрінбей, көкжиекпен ұштасқан алып теңіздің жағасындағы кішкене ғана тас бөлшегі еді. Балалармен ойнағанды қатты ұнататын. Әсіресе осы кішкентай достары оны теңізге лақтырып ойнаған кезде қалай қуанатынын білсеңдер ғой! Оған күні бойы самсыған күн астында жату оңай еместі әрине. Теңізге шөлп етіп түсумен денесін әсем бір салқындық қаптап, жылдамдатып су түбіне шөгеді. Керемет көңіл-күйге бөленіп, балық және шаяндармен ойнап көңіл сергітетін.   Бірақ көп ұзамай қайта теңіз жағасы мен балаларды сағына бастайды. Толқындардың көтеріп, қайта жағаға алып шығуын күтуден басқа амалы жоқ болатын. Негізінде оның балалардан басқа жақындары жоқ еді. Мыңдаған жыл бұрын таудан опырылып, ірілі-ұсақ достарымен жағаға домалап түскен болатын. Әу баста үлкен тау болып, кейін ұсақталып кішкентай тас бөлшегіне айналғанына қатты ренжитін. Бірақ одан да жаманы, уақыт өткен сайын айналасындағы тастардың да мүжіліп, майдалануы еді. Өзінде де өзгерістер пайда болғанын байқады. Әуелде жұдырықтай қыңыр-қисық тас еді. Ал қазір бұрыштары домаланып тегістелген. Бұрынғыдан әлдеқайда әдемірек көрінетін болды, бірақ әйтсе де қуанар емес. Өйткені қатты жүдеп кеткен еді.        «Осылай жалғаса беретін болса мен түбегейлі жойылып кетемін»- деп уайымдайтын. Бұл жағдайына қайғыратыны соншалық, айналасындағыларға мұңын шаға бастады. Оның бұл шағымын естіген құмырсқалардан бірі: «Ренжіген нәрсесіне қара! Кім айтты жойылып кетесің деп? Керісінше барлығы сені бұрынғыдан да қатты жақсы көретін болады.» дейді. Кішкентай тас бұған сенбейді: «Мен олай ойламаймын! Балалар мені көре алмаса қалайша жақсы көреді.»- дейді жылаған дауыспен. Құмырсқа:-    Сені қалай көре алмайды? Әрине көреді! Тек атың ғана өзгереді.-   Атың өзгереді деймісің? Кім өзгертеді атымды? Жаңа атым қандай болады?-   Кішірейіп, кішірейіп соңында тозаңдай болып майдаланасың. Сенен бұрын өткен дастарың сияқты, сенің де атың топырақ болады. Кейін сені тек балалар ғана емес, барлығы жақсы көретін болады. Өйткені бүкіл жанды заттардың өмір сүруіне көмекші боласың.-  Топырақ дейсің бе? Жаман ат емес сияқты. Бірақ сонда да бір түсінбегенім, басқалардың  өмір сүруіне қалай көмектесемін?     Құмырсқа күліп:-  Топырақтың қадірі, құндылығы соншалық, оның пайдаларын санаумен бітіре алмаймыз. Мысалы, бүкіл жануарлар мен адамдардың тамақтары, жемістері топырақта жетіледі. Сондай-ақ майда құрт-құмырсқалар ұяларын топырақтың астына салады. Топырақ арқылы қорғанып, жайбарақат азықтанады.  Кішкентай тас бұдан былай жаңа достар табатынына көз жеткізіп және оларға пайдалы болатынына қатты қуанып, ішіндегі қайғыдан құтылады. Ұзақ уақыттар өтіп ұсақталып, өзі сияқты майда топырақтар арасына еніп, араласып кетеді. Бұдан былай оның шағымын ешкім естімейтін болды.",https://balalaralemi.kz/article/1424/Kishkentai-tas-pen-qumyrsqa,2025-02-04
"Патша нөкерлерімен бірге серуенге шыққанда жер өңдеп жүрген егіншіні кездестіреді. Тырбанып еңбектеніп жатқан қарапайым адам патшаның көңілінен шығып, онымен сөйлесуге ықыласы ауады. Бірнеше сауалдан кейін патша егістіктің бұл адамдікі емес екенін, күніне 15 лира үшін жалданып еңбек ететінін ұғады. Патша жалақысының аздығына қайран қалады. Себебі, патша сарайының бір күндік шығыны жүздеген алтынға шығатын еді. Шаруа патшаның таң қалғанына қарап: - Бұл ақша қанағатшыл адамға тіпті көп те болады. Мен ақшамды үшке бөлемін. Бір бөлігімен өмір сүремін. Бір бөлігімен қарызымды өтеймін. Бір бөлігін біріктіріп, қор жинаймын, – дейді. Патша бұл жұмбаққа ұқсаған сөздерден еш нәрсе түсінбейді. Ақкөңіл диқан күлімсіреп: Ақшаның бір бөлігімен қарызымды қайтарамын дегенімде мынаны айтпақшы болдым. Бала кезімде үлкен қамқорлық көрсеткен әкем мен шешем ғой. Ақшамның бір бөлігін соларға беремін. Ақшамды қор ретінде жинаймын дегенім, бұл ақшамның бір бөлігін балаларымның біліміне төлеймін. Менің қолым, аяғым жұмыстан қалған жағдайда, олар маған көмектеседі деп үміттенемін. Қалған ақшамды өзімнің мұқтаждарыма жұмсаймын, – дейді.   Патша қарапайым адамның бұл әрекетіне риза болады. Намысты шаруаның балаларының біліміне төлейтін ақшаны өз мойнына алды. Балалары да ер жеткен соң ата-анасына, халқына да қолдарынан келген көмектерін аямай көрсетіпті деседі.",https://balalaralemi.kz/article/1449/Aqyldy-eginshi,2025-02-04
"Бұрынғы өткен заманда Бағдат шаһарында Ғылман деген бір ақылды адам болған екен. Бағдатта оның әр түрлі дәрігерлік өнерімен атағы шығады. Мұны естіген Бағдат патшасы Ғылманды өзіне шақырып алдырыпты. Патша күн сайын онымен бірге кеңесіп отырады екен. Ғылманның өнерлеріне таң қалып жүреді екен. Бір күні патша үлкен уәзірін шақырып алып: -  Бұл Ғылман өте ақылды және өнері де көп адам екен. Осыны уәзір етсек қайтеді? - дейді. Уәзір патшадан бұл сөзді есіткен соң: «Ғылман уәзір болса, бізді орнымыздан түсірер», - деген ойға келеді де: -  Ей, патшам! Бұл Ғылманнан мен қорқамын, өйткені басқа адамдар істей алмаған нәрселерді бұл істей алады. Сондықтан бір күні сізді де, бізді де өлтіріп, өзі патша болып алар деп қорқамын, - дейді. Патша кенет ойға қалады да қапа болып: -  Мұндай ақылды адам патшаларға зиянды болады екен ғой! Енді бұл Ғылманды не қыламыз, тез көзін жойып өлтіреміз бе? - дейді. Уәзір қуанып: -  Ей, патшам! Әуелі одан үш түрлі ғылым сұрап алып, сол ғылымды біліп алайық, сонан соң өлтіреміз, - дейді. -  Олай болса, Ғылманды не қылсаң да өзің біл, сенің қолыңа бердім, - дейді патша. Сол күннен бастап, Ғылманды патшаның алдына келгізбейтін болды. Ғылман уәзірден: -  Патша неге мені кіргізбейтін болды? - деп сұрағанда уәзір оған: -  Патшаның уақыты болмай жүр, - дейді. Ғылман ақылға салып, ойлайды да патшаның жаратпағандығын біледі. Уәзір: -  Ей, Ғылман! Патшамыздың сізден сұрайтын бір сауалдары бар, сол сауалдарға жауап беріңіз, - дейді. -  Мен әрқашан да қызметтеріңізге даярмын, - деп жауап береді Ғылман. Уәзір: -  Бірінші сауалы: қол астындағы дұшпанды ұстауға, өлтіруге жетік болу үшін қандай ғылымды оқу керек. Екінші сауалы: патша қол астындағы халқын қайтсе байыта алады. Осы екі түрлі істің амалын бізге жазып беріңіз, - дейді. Ғылман:   Мұндай ғылымдарды жазып беруге екі жыл уақыт беріңіздер, - дейді. -  Екі жыл тұрсын, екі ай бермейміз, екі жұмада жазып бітіресіз, - дейді уәзір. Ғылман екі жұмадан кейін өзін өлтіретінін біледі де: -  Менің бұл істер туралы бар ақылымды сарп қылып, неше жыл жазған кітабым бар, енді мен соны бір жұма қарап, қатесін түзетіп берейін, - дейді. Уәзір қуанып, шығып кетіпті. Бір жұмадан соң, Ғылман уәзірге келіп: -  Кітапты түзетіп болдым, бірақ патшаға өзім тапсырсам екен, - дейді. Уәзір Ғылманды патшаның алдына алып барған соң, Ғылман кітапты патшаға береді. Патша уәзірге: -  Ғылманды сыйлаңыз, қазір бір кесе шарап құйып беріңіз, - дейді. Уәзір у салынған шараптан бір кесе құйып береді. Ғылман шарапта у барын сезеді де уәзір мен ханға сездірмей, қалтасынан бір кішкене түйіршік тұз секілді нәрсені кесеге салып жіберіп, біраздан кейін шарапты ішіп салады; аздан соң ол у ішкен адам секілденіп, қиналып тұрады да кесенің түбіне ұйыған уға саусағын малып уәзірге: -  Ай, уәзір, шырағым! Кітапты бердім, көп пайдалы кітап, әсіресе сіздерге керегі мына беттері, не істейтінін мынау арада жаздым, - деп, саусағындағы уды кітаптың беттеріне жағып жібереді де патшадан рұқсат сұрап, шығып кетеді. Уәзір мен патша Ғылман шыққан соң кітапты алып, жазуды қараса: «Кімде-кім осы кітаптың қағазын он ретке дейін жаласа, ол кісінің қуаты тіпті кемімейді», - депті. Патша мен уәзір бұған қуанып, кітаптың жазуындағы айтқан бетке шейін қағазды жалайды, сөйтіп, өз уынан өздері өледі. Сол кітапта: «Патша қол астындағы халық тыныш болсын десе, әркімді ақ көңіл, әдепті қылып үйретсін!». «Патша қол астындағы халық бай болсын десе, әркімді еңбекке тәрбиелейтін болсын!» «Патша қол астында зұлымдықты тыямын десе, әуелі өзі зұлымдықтан тыйылсын!» - деген екен.",https://balalaralemi.kz/article/148/Gylmannyn-oneri,2025-02-04
"Орманның ішінде бір кішкене үйшік бар.Онда түбір өмір сүреді.Оның достары басқаша түрленбейді екен.Түбір олар өзгерсе қалай болады екен деп ойлайды. Түбір бір күні орман ішінде келе жатса алдынан біреуді көреді.Қасында достары бар екен. Аттары өзгеше екен. Оларды көріп таң қалады. Ол арасынан біреуін ерекше көзге іледі. Ол өте мықты екен.   Түбір қасына келіп:- Сенің атың кім? - деп сұрайды.- Менің атым Қосымша, - дейді.Ол атына таң қалады.Қосымша:- Ал сенің атың кім? - дейді.- Менің атым Түбір, - деп айтады.  Бір-бірінің атын біліп алғаннан кейін, Түбір одан:- Сенің қандай қасиетің бар? -  дейді.- Мен кез келген сөзді өзгерте аламын, қасыңа қосымша екі әріп қосып, - дейді.  Түбір:-  Мені түрлендірші, - дейді .- Мысалы: түбірді, - деп айтады  Түбір естіп қуанып таң қалады.  Түбір:- Онда менің достарымды түрлендірші, - дейді.  Ол мақұлдап достарын түрлендіреді.  Достары қуанады.  Түбір:- Қосымша екеуміз дос болып, бір үйде тұрайық, -  дейді.  Қуана-қуана келіседі. Барлығы бір үйде тұрады. Екеуі айырылмас дос болады.  Олар Қазақ тіліне жұмысқа тұрады. Көптеген қызмет атқарып, баянды өмір кешеді.
Жолдаған: Бақытжан Айжан 12 ЖасҚызылорда облысы,  Қазалы ауданыҚожабақы ауылы№25 орта мектебі 6 «а» сыныбы",https://balalaralemi.kz/article/1491/Tubir-men-Qosymsha,2025-02-04
"Бір қарт адам болып, өзі ғалым болыпты. Бір күні шаһарға барып, үйіне қайтып келе жатса оны бір жас жігіт қуып жетеді. Ол келе жатып жөн сұрасады да, барар жолы бір болғаннан кейін: -  Ата, жолды қысқартайық, - дейді. Қарт: -  Жол қалай қысқарады? - дейді. Жігіт: -  Жолдың қысқаруы оңай, екеуміз бірімізді-біріміз, кезек-кезек арқаласақ болғаны, - дейді. Шал ішінен: -  Япырым-ай, мынау бір кесепатты адам болмаса игі еді? Сөзінің түрі жаман екен. Ат-матыммен мені бұл қалай арқалайды? Мен қалай арқаламақшымын? - деп ойлап, жауап қайырмай, бетіне ажырайып қарап қояды. Мұнан кейін жігіт те үндемей келе жатады да, орылмаған, бірақ пісіп тұрған егінді көріп: -  Ата, мына егін сіздің елдікі ме? - дейді. Қарт: -  Я, біздің елдікі, - дейді. Жігіт: -  Иесін білесіз бе? - дейді. Қарт: -  Білемін, - дейді. -  Олай болғанда, бұл өзі желініп қойған егін бе, жоқ, желінбеген егін бе? - дейді. Қарт тағы да бетіне ажырайып қарап қояды да: «Япырым-ай, мынаның бір сөзінен бір сөзі сорақы болды-ау! Орылмай тұрған егінді көре тұра, бұл не айтқаны?» - деп ойлайды. Онан өтіп, жолшыбай бір елге кездеседі. Бұл елдің адамдары бір өлген кісіні көтеріп, қабірге қойғалы апара жатыр екен. Жігіт: -  Ата, мына кісіні білесіз бе? - деп сұрайды. Қарт: -  Білемін, - дейді. Жігіт: -  Ата, мына кісі өлген адам ба, өлмеген адам ба? - деп сұрайды. Қарт шыдай алмай: -  Өлмесе жерлеуге апармайды ғой! - деп жігіттің бетін қайырып тастайды. Жігіт үндемейді. Көтеріп келе жатқан өліктің қабірі жолда екен. Бұлар қабіршілерге келеді де солармен бірге өлікті қойысады. Былай шыққаннан кейін: -  Ата, әлгі кісі өлмеген екен, - дейді. «Я, құдай, мынаның кесепатынан құтқара көр. Көрге көміп тастаған адам өлмей ме екен? Бұл не деген ақымақ!» - дейді қарт ішінен. Күн кеш болады, екеуі қарттың үйіне келеді. Қарт оны ұнатпаса да, күні бойы жолдас боп, бірге келген соң, қондырмасқа болмайды. Қонағын үйіне кіргізеді де бойжеткен жалғыз қызы бар екен, соны оңаша шақырып алып: -  Шырағым, менімен бірге үйге бір жігіт келді, мейман ет! Бірақ сүйкімсіз мінезі бар. Сөзінде кесепаты зор адам, - дейді. Қыз тамақ әкеліп беріп, қонақпен сөйлесіп көрсе, сөзі мағыналы, кескіні де ажарлы екен. Қыз: «Япыр-ау, әкемнің айтқаны осы кісі ме, басқа жігіт пе?» - деген оймен әкесіне келеді де: -  Әке, сізбен еріп келген жолдасыңыз екі кісі ме, әлде бір кісі ме? - дейді. Әкесі: -  Жалғыз кісі, - дейді. -  Үйде отырған қонақ сол ма? - деп, сұрайды қыз. Әкесі: -  Иә, сол, - дейді. Қыз: -  «Сөзінде кесепаты зор», - деген адамыңыз осы болса мұнан қандай кесепат көрдіңіз? - дейді. Қарт: -  Ойбай, шырағым, оның күні бойы сөйлеген сөзінде кесепатсыз бір сөз жоқ. Әуелі ол: «Жол қысқартайық», - деді. Мен: «Жол қалай қысқарады?» - деп едім. Ол: «Бірімізді-біріміз кезек арқалап отырайық», - деді. «Ол мені, мен оны қалай арқаламақшымыз», - деп ойладым. Мұнысы былай тұрсын. Онан өтіп пісіп тұрған егінге кез келіп едік: «Ата, мына егін желініп койған ба, желінбеген бе?» - деп сұрады. «Орылмай тұрған егінді кім жеп қояды?» - дедім мен. Бұл мұнымен тұрсын. Бір кісі өліп, оны табытқа салып, қойғалы апара жатыр екен, соны көре сала: «Ата, мына кісі өлген адам ба, өлмеген адам ба?» - дейді. Онан шығып келе жатыр едік: «Ата, жаңағы адам өлмеген екен», - деді. - Міне, мен оның осындай төрт кесепатты сөзін естідім, - дейді. Сонда қыз тұрып: -  Әке, бұл сөздер кесепатты сөздер емес, зор мағыналы сөздер. - Сіз оның айтқан сөзіне түсінбеген екенсіз. Оның бірінші - «Кезек арқаласып отыралық» - дегені: «Кезекпе-кезек әңгіме айтып отырайық, жол қысқарсын» - дегені. Екінші: «Мына егін желінген бе, желінбеген бе?» - дегені: «Байдікі ме, кедейдікіме?» - дегені. Байдікі болса - өз көлігімен, кісі жалдап жыртып, өз тұқымын себеді, өнімін ертең өзі алады. Ал бұл желінбеген болып саналады. Кедейдікі болса, ол сорлы тұқымды несиеге сатып алады, жерді көлік жалдап жыртады да, түскен өнімі борыштан аспайды. Сондықтан ол шикідей жеп қойғанмен бір есеп болады. Үшінші: «Өлген адам ба, өлмеген адам ба?» - деп, сұрағаны: «Баласы бар ма?» - дегені. Ол өлген адамды қабірге салғанда оның балалары қабірдің басында, барлығы бүлініп жылап тұрған шығар, оны: «Өлмеген адам екен», - дегені сол болу керек. Артында қалған баласы бар адамның аты жойылмайды, сондықтан: «Ол өлмейді», - деген сөзі екен. Сіз ол жұмбағын шеше алмаған екенсіз, - деген соң, қарт өзінің қате ойлағанын сезеді де, жігіттің қолын алып: -  Мен сенің айтқан сөздеріңе түсіне алмай, ішімнен соған қатты ренжіп едім. Олай емес, сен ақылды жігіт екенсің. Мына менің қызыммен екеуіңнің ақылың тең, екеуің бірге өмір сүріңдер, - деп, қызын соған беріпті.",https://balalaralemi.kz/article/150/Qart-pen-tapqyr-zhigit,2025-02-04
"Бір бай өлер уақытында ұлын шақырып алып: - Ұлым, мен өлген соң жұма сайын қыз алып, қала сайын үй сал. Ас жесең, бал же, - деп, өсиет айтыпты. Бай дүниеден өтіп, ұлы атасының өсиетін орындай бастайды: жұма сайын қыз алып, қала сайын үй салады. Ас ішсе, бал ішіп, ақшасын бітіреді. Сөйтіп, жігіт жарлы болады. Бір күні жігіт далаға шығып біраз жүріп, бір үйілген тастың тасасына отырып, бөркін қолына алып басын ұстап отырған уақытта, бір жақтан бір шал келіп жігітке сәлем береді. Жігіт сәлемін алған соң, ол адам жанына отырады да жігітке: -  Неғып отырсың? - дейді. Жігіт: -  Жәй отырмын, - деп жауап береді. Шал: -  Шыныңды айт! - деп қыса бастайды. Жігіт еш нәрсе айтпайды. Шал: - Сырыңды жасырма! Мен саған жақсылық көрсетемін, - дейді. Жігіт: -  Менің атам бай адам еді, сол атамның өлер алдында айтқан өсиетін орындаймын деп, кедей болдым, - дейді. Шал: -  Қандай өсиет айтып еді? - дейді. Жігіт: -  Әуелгі өсиеті: «Мен өлген соң жұма сайын қыз ал», - деп еді, мен атамның сол өсиетін тұтып, жұма сайын қыз алдым. Екінші өсиеті: «Қала сайын үй сал», - деп еді. Мен қала сайын үй салдым. Үшінші өсиеті: «Ас ішсең, бал же», - деп еді. Мен бұл өсиетін де орындап, әр күні бал жедім. Солай етіп, үш жылда барлық ақшам таусылды, - дейді. Шал тұрып жігітке: -  Сен атаңның өсиетін ұқпаған екенсің, өйткені атаңның: «Жұма сайын қыз ал» - дегені: «Әйеліңмен сыйлас бол, қадіріңді кетірме. Сонда ғұмыр бойы тату-тәтті өмір сүресің» - дегені. «Қала сайын үй сал» дегені: «Қала сайын достарың болсын, барғанда түсетін» - дегені еді. «Ас ішсең бал же» - дегені: «Еңбек істеп ас ішсең, балдан тәтті болады» - дегені еді, - деп, қарт өз жөніне кетіпті. Жігіт әкесінің терең мағыналы өсиетіне сонда ғана түсініпті.",https://balalaralemi.kz/article/151/Qarttyn-ulyna-osieti,2025-02-04
"Бұрынғы заманда бір үлкен шаһар бар екен. Бұл шаһардың ханы болыпты. Ол күнде жаман киініп, жай кісі болып, шаһарды, базарды аралап жүреді екен. Күндерде бір күн хан базарды аралап келе жатып, басына бір кесек алтын, аяғына бір кесек алтын қойып жатқан бір адамды көреді. Мұны көріп, хан таң қалып, неше күндей мұны сыртынан бағып жүреді. Бұл адам ерте де, кеш те бір қалыпта: басына, аяғына бір-бір кесек алтын қойып жатады. Ақырында, бір күні хан: -  Сен не қылған адамсың? - деп сұрайды. Ол адам басын көтеріп: -  Мен ақыл сатушымын, - дейді. -  Олай болса, маған бір ақыл сатшы, - дейді патша. Сонда ол адам: -  Құп болады, бірақ әр ақылымның бағасы мың алтын, - дейді. Хан санап, мың алтын береді. Сонда ақыл сатушы: -  Не істесең де ойлап істе, ойламай іс қылсаң, қор боласың, - дейді. Мұнан соң хан ордасына келіп, баяғы сөзді әрбір көзге түсетін жерлерге, орамал-дастарқанға дейін жазып қояды. Күндерде бір күн хан шашын алғызатын болып: «Шаштараз алып кел», - деп, бас уәзірге әмір қылады. Уәзір дереу бір шаштаразға барып: «Ертең келіп, ханның шашын ал» - деп бұйырады. Ертең ерте шаштараз ханның ордасына келе жатса, алдынан уәзір шығады. Уәзір: -  Ей, шаштараз, ханның шашын қандай ұстарамен алмақшы едің? - дейді. Шаштараз: -  Ай, тақсыр, күндегі ұстап жүрген жай ұстарамен аламындағы. Жақсы ұстараны мен байғұс қайдан табамын? - дейді. Сонда уәзір: -  Ей, ақымақ! Ханның шашын жай ұстарамен алуға болмайды. Мә, мынау ұстарамен ал, - деп, қалтасынан шығарып, бір алтын сапты ұстара береді. Шаштараз қуанып, ханның құзырына келіп, шашын жібіте бастайды. Сол уақытта шаштараз: «Не істесең де ойлап істе, ойламай іс қылсаң, қор боларсың! - деп, әр жерге жазылған сөздерді көреді де ішінен: «Қой, уәзірдің ұстарасын қояйын, өзімнің үйренген жаман ұстараммен-ақ ханның шашын алайын», - деп, уәзірдің алтын сапты ұстарасын былай қойып, өзінің ағаш сапты ұстарасымен ала бастайды. Мұны көріп хан ішінен: «Бұл ақымақ алтын сапты ұстарасын менің шашымды алуға аяды ғой! Онымен менен артық кімнің шашын алады. Тоқтай тұр, мен саған көрсетейін!» - деп шашын алғызып болған соң хан: -  Дереу жендетті шақырып келіңдер, мен бұл шаштараздың басын аламын! - деп, кісілеріне әмір қылады. Шаштараз мұны естіп, неге қылмысты болғанын білмей, қайран қалып тұр еді, жендет келген соң, бейшара шаштараз ханның аяғына жығылып: -  Ей, тақсыр, менің басымды алсаңыз да ықтияр, бірақ менің кінәмды айтып алсаңыз екен! - дейді. Хан: -  Сен басында менің шашымды алтын сапты ұстарамен алмақшы болдың. Ақырында оны менен аяп, ағаш сапты жай ұстарамен алып, мені қорладың. Сенің кінәң осы, - дейді. Сонда шаштараз: -  Жаңа сіздің шашыңызды алуға ордаға келе жатқанымда алдымнан бас уәзіріңіз шығып: «Ханның шашын алуға мына ұстара лайық», - деп, осы алтын сапты ұстараны беріп еді. Мен сіздің шашыңызды жібітіп жатып, әр жерде жазылған «Не істесең де ойлап істе, ойламай іс қылсаң қор боларсың», - деген сөздерді көріп: «Бұл уәзір берген ұстараның қандай екенін білмеймін, ханға бір зиян келтіріп жүрмейін. Жаман да болса, үйренген өзімнің ұстараммен алайын», - деп ойладым. Шашыңызды ағаш ұстарамен алғанымның себебі осы еді, - дейді. Сонан соң хан жасауылдарын жіберіп бас уәзірін шақыртып алдырып: -  Мынау ұстараны шаштаразға сен бердің бе? - деп сұрайды. Уәзір: -  Мен бердім, - дейді. -  Олай болса, бұл ұстарамен уәзірдің шашын ал, - деп, Хан шаштаразға бұйырады. Шаштараз уәзірдің шашын жібітіп, алтын ұстарамен бір сипағанда, уәзірдің жаны шығып кетеді. Сөйтсе, бұл уәзір ханға қас екен. Соны өлтірмекші болып, ұстарасын зәрге суарған екен. Мұны көріп, хан шаштаразға дән риза болады. Көп алтын, күміс сыйлық беріп, үйіне қайтарады.",https://balalaralemi.kz/article/152/Onege,2025-02-04
"Ерте, ерте, ертеде, бір хан болыпты. Ол өзіне жар іздепті. Сөйтіп, ол әрбір қаланы аралап шығыпты. Бірақ, ол өзіне лайықты қыз таба алмапты. Оның арманындағы қыз өте ақылды, өнерлі болған. Сөйтіп ол бір ауылға жетеді. Шаршағаны сонша кетіп бара жатып, ол бір үйді көреді. Сосын ол сол үйге кіріп, үйдің үлкендерімен амандасады. Бірақ, ол бұл үйден ешқандай қызды көрмейді. Сол кезде қария өзінің қызын шақырады. Оның қызы өзінің салған суреттерін, пісірген бәлішттерін әкеледі. Сонда хан ойлайды: «Менің арманымдағы қыз осы»,- деп. Ол қариядан өзінің қызын алуды сұрапты. Екеуіде баталарын алыпты. Сөйтіп, осылай олар бақытты ғұмыр кешіпті. Міне, менің ертегімде өз мұратына жетті.
Жолдаған: Айболат Камшат 11 жасГанюшкин селосы",https://balalaralemi.kz/article/1636/Onerpaz-Patshaiym,2025-02-04
"Өткен заманда біреудің Айсұлу және Күнсұлу деген екі қызы болыпты. Екеуі де теңдесі жоқ сұлу екен. Бірінен-бірі асқан сұлумын деп бірімен-бірі үнеміұрысысып, жиі-жиі жанжалдасып қалады екен. Бір күні Күнсұлу іс тігіп отырған Айсұлуға тиісіп:– Сенен мен сұлумын! - дейді. Ал Айсұлу болса:– Жоқ, сен сұлу емессің, мен сұлумын! - деп таласады.   Ақыр аяғында бұл талас үлкен шатаққа айналады. Ыза қысып, әбден ашуланған Күнсұлу өзіне қарсы келіп отырған Айсұлудың бетін тырнап алады. Күнсұлу тырнағының ізі Айсұлудың бетінде өшпестей болып қалады. Міне, содан бері Айсұлу жұрттан ұялып, тек түнде ғана тысқа шығады екен. Ал бейбастақтығынан қатты ұятқа батқан Күнсұлу түн қараңғылығында бұғып жатады екен. Содан бері Айсұлу мен Күнсұлу біріне-бірі көрінбейді.",https://balalaralemi.kz/article/1716/Ai-men-kun,2025-02-04
"Арыстан қартайды. Аңдарды бұрынғысындай аулай алмайтын болды. Енді аңдарды айламен аулағысы келді. Өзі үңгірде жатты да:- Аурумын, жүруге әлім жоқ, - деп барлық аңдарға хабар таратты.Аңдар бір-бірлеп арыстанның халін білуге келеді. Арыстан аңдардың біреуін де қайтармайды. Бәрі де арыстанға жем болды. Бір күні түлкі келді. Ол үңгірден алысырақ тұрды да:- Халіңіз қалай, тақсыр?- деп көңілін сұрады.- Халім нашар. Неге жақынырақ келмейсің? Берірек кел, түлкіжан, бір азырақ сөйлесейік, - деді арыстан.    Түлкі:- Мен саған жақын барар едім-ау, бірақ саған кірген із бар да, шыққан із жоқ! - деп жүріп кетіпті.",https://balalaralemi.kz/article/1731/Arystan-men-tulki,2025-02-04
"Баяғыда бір жалғыз бала орманда өз күнін көріпті. Ол күн сайын жұмыс жасайтын болыпты. Ол бір күні көп ойланып:    «Мүмкін маған үйлену керек шығар. Жасымда таяп қалыпты. Әкем мен анамды бір қуанту керек қой не дегенмен. Мен қаладағы ата-анама хат жіберіп көрейін» дейді бала. Оның ата-анасы мен ағасы оны орманға тастап кеткен екен. Себебі, ол еріншек бала болған соң. «Бұл бала қатты еріншек болып кетті. Бұл баланы орманға апарып тастайық. Мүмкін еңбекшіл болар. Жыртқыш аңы жоқ орманға жіберіңдер» - депті ата-анасы осыдан 5 жыл бұрын. Оның отбасы өте бай болыпты. Барлық қыз тек осы балаға күн сайын бәліш, бауырсақ, сыйлық әкелсе де көңіл аудармапты. Бір күні орманға бір айдай сұлу ханшайым келеді. Ол далада еңбек етіп жатқан бір жас жігітті көреді де:     - Ей, жас жігіт. Бұл орманда не істеп жүрсіз? – дейді ханшайым қыз. Сонда бала:     - Бұл жаққа мені ата-анам мен ағам әкеп тастады.     - Не үшін? - дегенде бала қатты ұялып, жағдайын айта алмайды.     - Ммм, жай - депті бала. Сол кезде бала қызға қатты ғашық болады.     - Менің үйіме жүр. Мен сені тамақтандырайын. Қарның ашып қалған шығар.     - Жоқ. Сен менің үйіме жүр. Бірақ немен барамыз?     - Менде сиқырлы таяқ бар. Кәне таяғым, бізді мына жас жігіттің үйіне апар – дейді қыз. Көзді ашып жұмғанша қыз бен жігіт танысып үлгереді. Бала қызды ата-анасымен таныстырып, дүркіретіп той жасайды. Осылайша екеуі бақытты өмір кешіпті.
Жолдаған: Мадина Жақсылықова 11 жасАқтөбе қаласы",https://balalaralemi.kz/article/1859/Enbek-etsen-erinbei...,2025-02-04
"Баяғы өткен заманда байлығы жұрттан асқан бір хан болыпты. Бұл ханның ұлы болмапты, жалғыз-ақ ай десе аузы, күн десе көзі бар Қаншайым атты бір қызы болыпты. Қыздың сұлулығы сондай, қараған адам есінен танып қалады екен. Күндердің бір күнінде Қаншайым қыз қырық қыз нөкерімен сейіл құрып, суға түсуге барады. Суға түсіп бола берген кезінде Қаншайымды көктен бір қарақұс келіп, көтеріп кетеді. Қырық қыз шулап қала береді. Бірнеше күнге дейін ханға естіртуге ел-жұрт бата алмайды. Бір ақсақалды шал келіп естіртеді. Хан есінен танып, тағынан құлап түседі. Ел-жұрты кетіп, тыныштық үйде хан есін жиып, бақсы-балгер, қожа-молда жинайды, қызды олардың бірі де біле алмайды, бәрінен де жәрдем болмайды. Тек ханның уәзірі Назар келіп, ханмен ақылдасып, былай дейді:   - Мұхиттың ар жағында балықшы Сәлім деген бар, оның жеті өнерпаз баласы бар. Бір тапса, солар табады. Жаныма бес жүз әскер қосып беріп, темірден кеме соққыз да мені соған жібер. Хан табанда барлық айтқан керегін дайын қылып, бас уәзірді аттандырады. Назар сумен жол жүріп, бір айда аман-сау мұхит теңізінің ар жағындағы Сәлім шалға жетеді. Барса, жеті өнерпаз балалары жоқ, шалдың өзі ғана отыр екен. Сәлім шал әскермен келген Назардан қорқып кетеді. Назар уәзір Сәлім шалға мән-жайының бәрін баян етеді, ханның алтын мөрін басып, өтініп жазған хатын береді, әдейі іздеп келгенін айтады. Сол арада Сәлім шал балаларын шақырып алып:     - Айлық алыс, шет жерден сендердің өнеріңді естіп жетіпті. Нәсіп болса барыңдар. Егер тапсаңдар, дүние-мүлкімен қызын береді. Өнерді ішке сақтамай, сыртқа шығарыңдар! - дейді.Сонымен жеті өнерпаз ханның бас уәзірі Назарға еріп жүреді. Бұлар бірнеше күн жол жүріп, бір-екі күн қалғанда сүйінші сұрауға Назар ханға бір кісі жібереді. Ол барып сүйінші сұрағанда хан аямай сүйінші беріп, алдынан бес жүз ошақ қаздырып, той жасайды. Аман-сау жеті өнерпазды алып Назар да келеді. Хан жеті өнерпазды көріп, қатты қуанып, бала кайғысының бәрін ұмытқандай болады. Бірер күн тыныққан соң, хан қасына жеті өнерпазды ертіп баяғы қызды көтеріп әкеткен қарақұстың қасына келеді. Қарақұс қызды алып аспанға ұшады. Жеті өнерпаздың ішіндегі үлкені аспанға ұша біледі екен, барлығын сол бастап, қызды көтеріп ұшқан қарақұстың көлеңке ізіне түсіп қуады. Бұлар көкте жеті күн, жеті түн ұшады, сегізінші күн дегенде құсты көреді. Бір дарияның жағасында құс отыр, қыз шашын тарап тұр екен. Қуғыншылардың дабыл қағып ұшқан екпінінен қорқып, қарақұс қызды алып, тағы да аспанға ұшады. Сонда қуғыншылар: «Қыздан айырылдық», - деп жылайды. Жігіттердің үлкені екіншісіне: «Өнеріңді істе», - дейді. Екіншісі асқан мерген екен, құстың екі қанатынан көздеп атқан оғы оның екі санын жұлып түседі. Аспанда шыр айналып келіп, қыз суға түскенде, үшіншісі сушыл екен, суға сүңгіп, қызды алып шығады. Қыз жұтқан суын қайта құсып, аман түрегеледі. Бұлар енді судан құрғаққа шыққан кезде, бір үлкен айдаһар бәрін лебімен жұтып барады екен. Енді бұлардың төртіншісі асқан ұста екен, қолындағы екі тасын бір-біріне соғыстырып қалғанда бес шақырым жерден қорған соғылады екен. Ол тасын қолына алып соғыстырып еді, бес шақырым жерден қорған соғылып, әлгі айдаһар қорғанның сыртынан оралып жатып қалады. Бірнеше күн тас қорғанның ішінде бұлар да жатады. Айдаһар тас қорғанды сыртынан орап алып, қысып сыға бастайды. Бұлар қысылып өлер болған соң, бесіншісі де өнерін істейді. Бұлардың бесіншісі жер астынан жол салғыш екен, қолындағы асыл тасын шаққанда, бес шақырымдай жер астынан жол салынып шығады екен. Айдаһар сол күйінде таста оралып жатып қалады. Бұлар жер бетіне шыққан соң, еліне апаратын жолдың қай жақта екенін біле алмай, айласы таусылып, адасады. Бұлардың алтыншысы жол болжағыш екен, оқу оқып көзін сипаса, бір күндік жерден жол көреді екен. Алтыншысы өнерін істеп, бір күндік жердегі жолды табады. Бірақ өздері арып-ашып, шаршаған, жаяу жүре-жүре табандары тесілген, тамақтары және жоқ, аш әлсіреп қалады. Жетіншісі тағам жасағыш екен. Қойнындағы бір асыл табағын алып, жолдастарын күніне үш мезгіл тамаққа тойдырып отырады. Бұлар бірнеше күн жол жүріп, ханның ауылына жетеді, бәрі де аман. Қаншайым қызды да аман алып келеді. Сонан соң хан ат шаптырып той істейді. Хан елжұрты болып, жеті өнерпазға қатты риза болады. Хан жеті өнерпазға риза болғандықтан: - Қызымды біреуің жолдас қылып алыңдар, - дейді. Сонда тұрып жеті өнерпаздың ең үлкені:          - Бәріміз де істеген өнерімізді айтып өтелік, қайсымыздікі артық болса, сол алсын, - дейді. Хан мақұл көреді. Сонда ең үлкені тұрып:          - Бұл қызға менің істеген өнерім бәрінен басым. Мен болмасам бұл қыз жоқ еді, - деп жеті күн қарақұстың ізімен аспанда ұшқанын айтады.          - Сондықтан қыз маған тиісті, - дейді ол. Екіншісі:          - Сенің өнерің таусылып, қызды қарақұс аспанға алып бара жатқанда мен атпасам, қыз жоқ еді. Сондықтан қыз маған тиісті, - дейді. Үшіншісі тұрып:          - Сен аспаннан қызды атып түсіргенде мен судан сүңгіп алмағанда, қыз жоқ еді. Сондықтан қыз маған тиісті, - дейді. Сонда төртіншісі тұрып:          - Мен тастан қорған соқпағанда, бәріңді де айдаһар жұтып қоятын еді, қыз да, сендер де жоқ едіңдер. Сондықтан да қыз маған тиісті, - дейді.          - Мен болмасам, бәрің де тастың астында қырылып өлер едіңдер, сондықтан қыз маған тиісті, - дейді бесіншісі. Алтыншысы тұрып:         - Бәрің де жол таба алмай адасатын едіңдер. Бұларды адастырмай, жол тауып берген мен емес пе? Қыз маған тиісті, - дейді. Ақырында жетіншісі тұрып: -             Менің табағымнан ас жемесендер, бәрің де аштан өлер едіңдер. Сондықтан қыз маған тиісті, - дейді. Бәрі де өздерінің өнерін айтып, ханға жүгінеді. Хан білгіштерін жинайды. Сонда бір қария тұрып:        - Бұл жетеуінің бәрінің де өнері бірдей, бірақ қызды сүңгуірге қосыңыз, өйткені ол қызды басқалардан бұрын барып құшты ғой. Ал, қалған алтауына алты ханның қызын әперіп, алты жерге уәзір сайлаңыз, - дейді. Хан қызын сүңгуірге қосып, қалған алтауына алты ханның қызын әперіп, алты елді билетіпті. Сөйтіп, жеті өнерпаз мұратына жетіпті.
Жолдаған: Ғазымбек Фархат 11 жасАтырау қаласы",https://balalaralemi.kz/article/1921/ZHeti-onerpaz,2025-02-04
"Ертеде орманда қайырымды қоян өмір сүріпті. Қоян кішкентай аңдарға көмектеседі. Аңдардың жоғалтқан заттарын тауып әкеп береді. Себебі, қоян иісшіл, дыбысты жақсы сезеді. Барлық аңдар қоянды жақсы көреді. Бір күні қоян орман ішінде жүгіре-жүгіре, секіре-секіре шаршап қалады. Ол өзінің қарны қатты ашығанын сезеді. Қолына дорбасын ұстап, бақшаға келеді. Қоян сәбіздің иісін тез сезеді. Өйткені қоян сәбізді жақсы көреді. Қызыл сәбіздерді суырып, асықпай дорбасына салады. Осы кезде бақшаны суарып жүрген бағбан ата қоянды байқап қалады. Ақырын келіп, қоянның дорбасына қырыққабат салады. Бағбан ата жасырынып қалады. Тықыр еткен дыбысты естіген қоян қорқып кетеді. Жан-жағына қарамайды. Қолына дорбасын алып, орманға қарай қаша жөнеледі. Осы күннен бастап, ол қорқақ қоянға айналады. 
Жолдаған: Сағындық Алина 6 жасҚызылорда облысы, Жаңақорған ауданы",https://balalaralemi.kz/article/1925/Qorqaq-qoyan,2025-02-04
"Түлкі мен бөдене екеуі айрылмас дос болыпты. Екі дос талай жерді шарлапты, талай қызық көріпті. Күндерде бір күні: -  Досым, мені бір күлдірші, - депті түлкі. - Жарайды, күлдірейін. Сен менің артымнан ер де отыр. Мен ұшамын да отырамын, - депті бөдене. Сонымен бөдене ұшыпты да отырыпты, түлкі желе жортып, еріпті де отырыпты. Бір жерге келсе, бір кемпір сиыр сауып отыр екен, шалы бұзауды ұстап тұр екен. Бөдене ұшып барып, сиыр сауып отырған кемпірдің басына қона кетіпті. Түлкі анадай жерде тығылып қарап тұрыпты.          Бөденені көре сала: -  Кемпір, кемпір, қозғалма! Мен мына төбеңдегі бөденені соғып алайын,- депті шал. -  Жарайды. Бірақ қатты соқпа, - депті кемпір. Шал жерде жатқан күректі алып, салып қалғанда, бөдене ұша жөнеліпті. Күрек кемпірдің басына тиіп, кемпір құлапты. Шелектегі сүті төгіліп қалыпты. Түлкі ішек-сілесі қатып күліпті. -  Досым, күлдің бе? - депті бөдене. - Күлдім, досым, күлдім. Разымын, досым, разымын! - депті түлкі. Күндерде бір күні түлкі: -  Ал, досым, енді мені бір мықтап тұрып қорқытшы! - депті. -  Қатты қорқытайын ба, ашуланбайсың ба? - деп сұрапты бөдене. -  Жоқ, ашуланбаймын, қатты қорқыт! - депті түлкі. - Жарайды, қорқытайын. Бірақ сен көзіңді тас қылып жұм. Мен сенің төбеңе қонып, екі қанатыммен көзіңді жабамын. Содан кейін сен жүр де отыр. Оңға десем оңға, солға десем солға жүр. Қашан мен төбеңнен ұшып: «Көзіңді аш!» дегенше, ашпа, - депті бөдене. Сонымен бөдене түлкінің төбесіне қонып, екі қанатымен көзін жауыпты. Түлкі көзін тас қылып жұмып, бөдененің жүр деген бағытына жүріпті де отырыпты. Осылай жүріп келеді, жүріп келеді. Бір кездерде бөдене: -  Аш көзіңді! - деп, ұша жөнеліпті. Түлкі көзін ашып жіберсе, тазы ерткен бір топ аңшыға таянып қалған екен. Аңшылар қызыл түлкіні көре сала қиқулап, қуып беріпті. Түлкі қашып беріпті. Әрі-бері қашқан соң түлкінің алдынан қалың орман кез болыпты. Түлкі жалт беріп, орманға кіріп, өлдім-талдым деп аңшылардан әзер құтылыпты. Бір кезде бөдене келіп:     Қалай, досым, қорықтың ба?- деп сұрапты. -  Қорқыт - қорқыт дегенде осылай қорқыт деп пе едім?! - деп, түлкі бөденені бассалып, жемек болыпты. Бөдене түлкінің аузында тұрып: -  Досым! Ұзақ жылдар дос болып, ойнап-күлдік, талай қызық көрдік. Қазір мені жегелі тұрсың. Қайтем, жесең же! Бірақ осы күнге дейін аты-жөнімізді сұрап біліскен емеспіз. Жесең де, атымды айтып жесейші, ақырғы тілегім болсын! -  Атым Маңғыт, еді - депті бөдене. Түлкі аузын ашып: Маңғыт дей бергенде: -  Аузыңа саңғыт! - деп, бөдене ұша жөнеліпті. Осыдан былай түлкі мен бөдене достықтан айрылысыпты.",https://balalaralemi.kz/article/2018/Tulki-men-Bodene,2025-02-04
"Ақ лақ пен Қара лақ әрі жүгіреді, бері жүгіреді. Жан-жағына алақ-жұлақ қарайды. Мына жағы - қалың шілік, ана жағы - қалың бау. Маңайда ешбір қой-ешкі көрінбейді. - Сен Ақ лақсың, түк білмейтін ақымақсың. Мені әрлі-берлі сүйреп жүріп, ақыры адастырдың. Жаның барында қойды тауып бер! - деп, Қара лақ Ақ лақты бүйірден бір түйіп кеп қалады. Қара лақ бір күн бұрын туған еді. Ол Ақ лақтың ағасы саналатын. Денесі шымыр, жұп-жұмыр, маңдайында екі мүйізі бар. Өзі барып тұрған сотқар, желбас еді. Ақ лақты «бауырым екен» деп аямайтын. Қит етсе «Ақ лақсың - ақымақсың» деп мазақтайтын. Ашуланса болды, мүйізімен бүйірден түйіп қалатын. Өзі және жалақор болатын. Бағана: «Бә-ә, бә-ә! Мына жердің шөбін қара-а!» - деп, қалың шіліктің ішіне бастап келген де өзі болатын. Енді адасқан соң, Ақ лақты жазғырып тұр: - Ақ лақ - ақымақ! Жаның барда түс дейім алға! - деп, зекіреді Қара лақ тағы да. Ақ лақ әрі ойланады, бері ойланады. Жүрген-тұрған жерлерін еске алады. - Ұзап кеткен қойды қалай табамыз. Кім біледі, ендігі тау асып, жайлауға жетіп те қалған шығар. Ал жайлауға барар жолды табу да оңай емес. Сонда да жол кесіп көрейін. Бірақ саған айтатын сөзім бар, ешкіммен егеспейсің, айтқанымды істейсің. Осыны орындамасаң, адасып өлеміз, - дейді Ақ лақ. «Өлеміз» деген сөзді естігенде Қара лақ үрейі ұшып қорқып кетеді. Қанша тентек болғанмен, Ақ лақтың тілін алуға уәде береді. Ақ лақ жол бастап, алға түседі. Қалың шөпті олай-бұлай жапырып жүріп отырады. Алдынан жыра кездессе - секіріп өтеді, тас кездессе - қарғып өтеді. Сөйтіп, екеуі бір кезде таудың етегіне ілінеді. Маңайда бір қара көрінбейді. Айнала жым-жырт. Ойда жоқта алдарынан бір Түлкі шыға келеді. - Түу, өзің бір аппақ қардай, әдемі лақ екенсің. Ағаң да әдемі. Шаршап қалған шығарсыңдар. Біздің үйге соғып, дәм татып кетіңдер. Менің де өздеріңдей екі балам бар, бірге ойнайсыңдар, - дейді Түлкі. Ал өзі ішінен: «Ақ лақ кішкентай екен. Қапысын тауып, осыны жәукемдейін. Бірақ мұны көрген ағасы қорқып, қашып кетеді-ау!» - деп ойлайды. Не айтатынын күні бұрын ойлап қойған Ақ лақ былай деп, тіл қатады: - Түке, әнеки, ана төбенің басында, қара тастың қасында, бізді касқыр күтіп отыр. Ол Қара лақ екеумізді қонаққа шақырып еді. Сізге еріп кеткенімізді көрсе, ашуланады ғой. Қасекеңнің кәрі қатты. Мүмкін өзіңіз де бізбен бірге жүрерсіз. - Жарайды, ендеше. Жүре беріңдер, мен арттарыңнан барармын, - дейді де, Түлкі бір қулық ойлайды. Бір кезде алдарынан тайыншадай көкжал Қаскыр кез бола кетеді. Ол аузын арандай ашып, бірден екі лаққа тап береді. Қасқырды көрген Түлкі сайға қарай зытады. - Қарным ашып келе жатыр еді, мұндай жақсы болар ма! Мен қазір сендерді жеймін! - дейді Қасқыр. - Қасеке, әнеки, ана төбенің басында, қара тастың қасында, бізді Арыстан күтіп отыр. Ол таудағы жортқан аң, ұшқан құс атаулыға патша болу үшін кеше осында келіпті. Ертеңгі асына екі бұзау, түскі асына екі лақ, кешкі асына екі қозы жейді екен. Сіздің мына қылығыңызды көрсе, ол бұлқан-талқан боп ашуланып жүрер. Тіпті, өзіңізді жазым етер, - дейді Ақ лақ. - Бә-ә! Әй, Қасқыр! Мына Арыстанды қара-а! Шақырып тұр, - деп, бақырып қоя береді Қара лақ тыныш тұрмай. Қасқыр қатты сасқалақтайды, әрі-бері алақтап тұрады да: - Бәлесінен аулақ. Бар, жандарыңның барында кетіңдер, түге! - деп жөнімен жүре береді. - Жүгірген бойымен екі лақ бір таудың басына шығады. Тауға шығып, айналаға қараса, тауды бөктерлей бір қора қой қаптап жайылып келеді, қойдың артында астында аты бар, қасында иті бар қойшы келеді. Қойды көргенде есі шығып қуанғаннан екі лақ «Бә... Бә» деп маңырап қоя береді. Шопан ата жол бастап, бұрын келген Ақ лақты жерден көтеріп алады. - Мен сендерді ойдан-қырдан іздеп, таба алмай қойып едім. Өздерінің тауып келгенін қарашы. Жарайсың, Ақ лағым, жарайсың! Сені «Ақ лақ - ақымақ» деп мазақтайтындардың өздері ақымақ! - деп, Ақ лақты құшақтап бауырына қысады.",https://balalaralemi.kz/article/2076/Eki-laq,2025-02-04
"Бір күні екі дос орманда келе жатады. Кенеттен алдарынан бір аю шыға келеді. Сол кезде біреуі қаша жөнеледі, екіншісі талға өрмелеп жасырынып қалады. Қашқан жігіт ортада қалып кетеді.    Алайда, не істерін білмей тұрғанда, ойына «Өлген адам сияқты жерге етбетіммен жата қалсам, бәлкім құтылып кетермін» деп жерге жата қалады. Аю келіп оны иіскелей бастағанда демін жұтып, дем алмай жатады. Аю кеткен соң талға өрмелеп кеткен досы төмен түсіп, досының қасына келіп, күліп: «Айтшы ал, аю сенің құлағыңа не деп сыбырлады?» дейді.   Сонда досы:  «Досына қауіп-қатер төніп тұрғанда қашып кеткен адамдардан сақтану керектігімді, айтты» дейді.",https://balalaralemi.kz/article/2079/Eki-dos-pen-ayu,2025-02-04
"Ертеде патшаның екі қызы болыпты. Патша екі қызын да жақсы көріп, қолынан келгенше оларды ештеңеден қақпай, қалағандарын жасап, айтқандарын екі етпеуге тырысады екен. Дегенменде, екі қыз өсе келе мінездері өзгере бастапты. Бір күні білімді бір адам патшаға қонаққа келіпті. Патшаның қайғылы түрін көріп, себебін сұрапты. Патша: «Е-е-е… сұрама, күлмейтін бір қызым бар, дертін ешкім білмейді»-дейді. «Патшам, рұқсат етсең, сарайыңызға қонақ болайын. Мүмкін қызыңыздың қайғысының себебін табармын», — дейді жолаушы.Патша қуана рұқсат етіпті.     Сол күннен бастап саяхатшы екі қызды патша рұқсатымен жасырын аңди бастапты. Қараса екеуі түнде жатар алдында жастықтарының астынан бір дәптер шығарып, бір нәрселер жазып, таңертен жазғандарын оқып, орындарынан тұрады екен. Саяхатшы бір күні қыздар ұйықтағаннан кейін дәптерлерін алып оқыса, кіші қыз өзіне жасалған жақсылықтарды, ал үлкен қыз тек болмашы әділетсіздіктерді жазыпты.     Ертеңінде саяхатшы кіші қыздан рұқсат алып, оның дәптерін үлкен қыздың жастығының астына қояды. Таң атысымен патшаның үлкен қызы жастық астынан дәптерді алып оқыпты. Сарайдағылар екеуіне де бірдей қарағандықтан ол дәптерде жазылғандарды жатырқамапты. өзіне жасалған жақсылықтар есіне түсісімен жүзі жадырап, қуанғаннан ән сала бастапты. Патша үлкен қызының қуанғанын көріп, өз құлағы мен көзіне өзі сенбепті. Бірден саяхатшыны шақырып, бұны қалай жүзеге асырғанын сұрапты. Саяхатшы: «Патшам, өмір айна сияқты. Оның жақсы жақтарын ойласақ, бізге әдемі көрінер. Сіздің үлкен қызыңыз өмірінің жаман жақтарын ойлағаны үшін бақытсыз болған», — деп жауап береді. Патша үлкен қызын шақырып, оған енді дәптеріне тек жақсылықтарды ғана жазуға кеңес беріпті.       Сол күннен бастап, патшаның екі қызы да бақытты өмір сүріпті.",https://balalaralemi.kz/article/2083/Patshanyn-qyzy-nege-baqytsyz,2025-02-04
" Жолбарыс  бір  түлкіні   ұстап   алады.  Түлкі   құйрығын бұлаңдатып, тұмсығын жоғары көтеріп:   - Мені жей алмайсың! Мен осы орманға қожалық етуге келгенмін, - дейді.     Жолбарыс түлкіге олай бір, былай бір қарап, сенбей:     - Мүмкін емес,— дейді.   - Сенбесең,  менімен  бірге  орманға  жүр.   Ондағы   барлық аңдардың  менен  қалай қорқатынын  өз  көзіңмен  көр, - дейді түлкі.   Жолбарыс бұған келіседі. Түлкі жолбарыстың алдына түсіп, паңдана жүріп отырады. Жолбарысты көріп аңдар мен құстар зәресі ұшып, тым-тырағай қашады, ұялары мен індеріне тығылады, аспанға ұшады. Ал қу түлкі басын онан сайын көтере түсіп:     - Ал, енді көзің жеткен шығар! Менен қорықпайтын жан бар ма тірі?-деп мақтанады.      - Я, сен шынында да айбарлы екенсің,- деп алданған жолбарыс жайына кетеді.",https://balalaralemi.kz/article/2094/Qu-tulki,2025-02-04
"Алыстағы бір ауылда жесір қалған жүкті әйел өзіне серік болсын деп таудағы жаралы ақ тышқанды (күзен) асырап алады. Ақ тышқан әйелдің қасынан бір сәтте де айырылмапты. Қаншалықты үй жануары болмаса да, барынша тіл алғыш болады. Бірнеше ай өткен соң әйел босанады. Жалғыз басты әйел үшін барлық қиыншылықтарға төтеп беруге және баласын асырап бағуға тура келеді. Күндердің күнінде баласын үйіне тастап, біраз уақытқа сыртқа шығуына мәжбүр болады. Алайда үйде нәресте мен ақ тышқан қалады.     Арада біраз уақыт өткен соң әйел үйіне оралады. Есіктің алдында аузы-басы қанға боялған ақ тышқанды көргенде зәр-иманы қалмай, аласұрып, ақ тышқанға бас салады. Сөйтіп, тышқанды өлтіріп тастайды. Дәл сол мезетте ішкі бөлмеден нәрестенің дауысы шығады. Анасы жүгіріп барып қараса, бөлменің ішінде бесікті, бесіктің ішіндегі нәрестені және нәрестенің қасында паршаланып жатқан жыланды көреді...      “Адамдардың қате түсінігін бөлшектеу – менің атомды бөлшектеуімнен де қиын.” (Эйнштейн)",https://balalaralemi.kz/article/229/Tyshqan-men-nareste,2025-02-04
"Анашым, ертегі айтып беріңізші?! Жарайды, айтып беремін. Тек кеш батсын. Не үшін кештің батқанын күтуіміз керек? Білмеймін...ертегіні кешке тыңдаған жақсы сияқты. Жақсы. Онда келістік. Қызым күн батқанша әрең шыдады. Қыстың келте күні әп-сәтте кешке ұласты. Пешке жағылған оттың қызуы үйді жылытып жіберді. Жарықтың сөндірсең, оттың ойнаған алауының көлеңкесі керегеде ойнайды. Осындай кезде бала кездегі ата-анамның ортасында еш алаңсыз отыратын кездерім есіме түседі. Анашым, ал, ертегіңізді бастаңыз. Қызымның қызығушылыққа толы көзіне қарап, жымидым. Есіме әдемі ертегі түсті. Ертегіні жалғыз өзің ғана тыңдайсың ба? Барып, бауырларыңды шақырып кел. Қызым сүйінші сұрағандай жүгіріп кетті. Балаларым «ертегі, ертегі!» деп қуана айқайлап жүгірісіп келді. Айнала отыра қалып, менің аузымды бақты. Ертеде бір қыз болыпты. Ол өте арманшыл болған. Өз қиялында жасап алған үйде мекен етіп, қиялындағы кейіпкерлермен тілдеседі екен. Жер бетіндегі барлық нәрсені аппақ түс сияқты қабылдайтын-ды. Аппақ ақша бұлттар, аппақ қар сияқты барлық адамзат, жер беті тап-таза деп ойлайды. Бір күні қыз әкесі мен анасының бір-бірімен сөйлеспей жүргенін байқап қалыпты. Сірә, ренжісіп қалған-ау. Олар неге ренжіскен екен? Үлкендер кейде солай бір-біріне өкпелеп қалады. Бір-бірінен кешірім сұрай салмай ма?! Біз сөйтеміз ғой...содан кейін ойнап кетеміз. ... Содан, олар татуласып па? Кішкентай арманшыл қыз ата-анасын қалай татуластырсам екен деп, түнімен терезеден жапалақтап жауған қарға қарап ойланыпты. Сөйтіп жатып ұйықтап кетіпті. Таңертең тұра салып, киімдерін киіп, далаға жүгіріп шығыпты. Дала аппақ қарға ораныпты. Тура өз қиялындағы ертегі патшалығы сияқты. Қыз қарды біраз тамашалап тұрыпты да, дереу жалаң қолдарымен қарды ала жөнеліпті. Анасы қызының бұл қылығына таң қалып, «Қызым-ау, жаурадың ғой. Үйге кірсеңші. Күн жылынған соң бірақ шығып ойна» деп бәйек болады. Қызы анасын естімеген сияқты қарды жентектей береді. Бір кезде қолындағы қарды ала сала әкесіне жүгіріп барады. Әке, әке, қараңызшы, мен қардан гүл жасадым. Өтінем, осы гүлді анама сыйлаңызшы. Қазір қыс, еш жерде гүл өспейді. Қызым-ау, мынау қар ғой... Бұл қар емес, қардан жасалған гүл...жүріңізші, анама сыйлаңызшы. Бұл ғажайып гүл... Қызы табандап тұрып алған соң, әкесі көңілін қимай жентектеліп гүл бейнесіне келтірген қарды алып үйге кіреді. Анама сыйлаңыз, - деп сыбырлайды қызы. Мынау саған...қардан жасалаған гүл...қызымыз жасапты... Әдемі екен... Анасы пештің жанында тұрған. Қолын созып аппақ қар гүлді алды. Жүзіне жылу жүгірді. Адамның қолы мен үйдегі жылу қар гүлді еріте бастады. Су тамшылай бастайды. Әке, әке, гүлді ұстаңыз. Әйтпесе ол қазір еріп құлап қалады. Міне мен де ұстаймын. Үш алақанға қонған аппақ қар гүлі тез ери бастады. Еріп-еріп жерге тамшылап жатты. Суыққа қызарған алақандар қалды. Қардың суық суы қыздың әкесі мен анасының ренішін жуып кеткен сияқты. Қыз қатты қуанып кетті. Айттым ғой, ол ғажайып гүл деп...ертегі осымен бітті. Бітті ме? Ата-анасы татуласып па? Иә. Жақсы болды ғой. Мен тәтеммен ренжісіп қалсам, сондай гүл сыйласам бола ма? Мен жымиып қана қойдым. Ес кіріп қалған қыздарым бір сәтке қиялдап кеткендері анық.

Мира Сембайқызы 31 жасАлматы облысы",https://balalaralemi.kz/article/2507/Qardan-zhasalgan-gul,2025-02-04
"Ерте, ерте, ертеде сиқырлы көк теңіздің астында балықтар патшалығы өмір сүріпті. Олар бір-бірімен өте тату-тәтті тұрыпты. Достықтарының,  еңбексүйгіштіктерінің арқасында басқа патшалықтарға да үлгі болыпты. Барлық патшалық балықтар патшалығына қызыға қарапты. Өйткені, балықтар күндіз тынымсыз еңбек етіп, кешке көңілді сауық-сайран құрады екен. Олар теңіз бетіне шығып, әртүрлі іс-қимылдар арқылы бидің түрлі тәсілдерін көрсетіпті. Би ырғағымен әртүрлі әуендер салыпты. Сол әдетпен тағы да балықтар теңіз бетіне шығып, ән салып, би билеп думандатады. Оны естіген құбыжық теңізге келіп, шад-шадыманға бөленіп жүрген балықтарға тап беріпті. Көптеген балықтар құбыжықтың құрбаны болыпты. Ал, қалғандары теңіз астындағы өз патшалықтарына қашып құтылыпты. Бірақ, содан бері олардың ешқайсысы қатты қорыққаннан болар сөйлей алмай қалыпты.Одан кейін де қанша жылдар өтсе де, сол сөйлемеген күйі сөйлемей қала беріпті. Бірақ, балықтар сөйлемесе де бір-бірімен қанаттарының, құйрықтарының, желбезектерінің көмегімен түсінісетін болыпты. Міне, балықтардың неге сөйлемейтінінің сыры осындай оқиғалардың салдарынан ба деп ойлаймын.
Жолдаған: Расулова Назым Расулқызы 10 жасКөкшетау қаласы",https://balalaralemi.kz/article/2646/Balyqtar-nege-soilemeidi?,2025-02-04
"Бұрын, бұрын бұрында Қаңбақ шал деген шал болыпты. Мал мен басқа зар болыпты. Кедейліктен шықпапты. Ол ау салып, балық аулап, тамақ асырапты. Жел соқса, шал домалап жөнеледі екен. Содан соң оған Қаңбақ шал деген ат қойылыпты. Күн сайын ауына ілінген екі балығының біреуін бір түлкі әлімжеттік қып тартып жей береді екен. Түлкінің қорлығына шыдамай, шал бір күні екінші бір жерге көшем деп, дүние мүлкін арқалап жолға шығыпты. Шаршаған соң оны бір жерге көміп кетіпті, бір жерге елдің сойған малынан жинап алған ішек қарнын көміп кетіпті, бір жерге қарындағы айранды көміп кетіпті .Жүктің салмағымен Қаңбақ шал ұшып кетпей келеді. Жүктен арылған соң, желмен ұшып, бір жерге ұшып түсіпті. Қараса, бір дәу екі тауды біріне – бірі шақпақ қылып, ұрып тұр екен.  Дәу:  - Қайда бара жатқан шалсың? Кел екеуміз күш сынасайық – деп қазандай бір қара тасты көтеріп, аспанға лақтырып жібереді де қайта қағып алып: Ал шал, сен де осылай қақпаққыл етші дейді.  Шал сасып, қайтерін білмей, тасты құшақтап аспанға бір, тасқа бір қарап, күнімен тұрады.  Сонда дәу:  - Е, неғып тұрсың. ЛАҚТЫР – дейді.  Шал тұрып:  - Аспанға лақтырсам, аспан жерге айналып түседі ау деп, жерге қақпай түсірсем, жер ортасынан ойылып түсе ме деп қауіп қылып тұрмын дейді.  Сонда дәу келіп, шалдың қолынан ұстай алады да:  - Ақсақал лақтырмай ақ қой, текке қырыламыз - деп жалынып қойғызады.       Дәудің ақылы таяздығын біліп шал ерленіп, дәуге:  - Кел жердің ішек қарнын шығарйық - дейді.  Дәу жүгіріп келіп, жерді теуіп қалады. Жер тізеден ойылады. Ештеңе шықпайды. Шал өзі бұрын көміп қойған, қаны - жыны арылмаған ішек қарын жатқан жерді жүгіріп барып, теуіп қалса, ішек қарын шығады. Дәу қорқады:  Сосын шал:  - Кел енді жердің миын шығарайық, - дейді.  Дәу бар пәрменімен келіп, жерді теуіп қалады. Жер тағы да тізеден ойылады .Ештеңе шықпайды. Шал манағы айранын көміп кеткен жерді жүгіріп барып теуіп қалса, бырқ етіп айран шыға келеді. Дәу одан бетер қорқады. Мына шал не деген орасан күшті деп, шалдың айтқанын істей береді. Ақыры шал онан қалай құтыларын білмей:  - Енді қайт. Ертең бізге қонаққа кел, - дейді.  Дәу:  Жарайды деп – кетіп қалады.  Шал үйіне келіп, кемпіріне:  - Ертең дәу қонаққа келеді, - дегенде:  - Ойбай, немізді береміз - деп сасады кемпір.  Шал тұрып:  - Ертең дәу келеді. Мен есіктің алдында отырармын. Сонда сен оның көзінше. Не істеймін шал, - деп маған қара, мен не десем, соны істемекші болып, пышақты алып тұра ұмтыл! – деп кемпіріне үйретіп қойады.  Ертеңіне үш дәу келіп, досының үйінде отырады. Сол кезде кемпір тұрып:  - Шал нені асамын үйдегі қонаққа? Түк жоқ деп! - депті.  Сонда шал тұрып:  - Басқы дәудің басын ас, ортаншы дәудің төсін ас, ол жетпесе досым дәудің өзін ас! -дегенде, кемпір пышағын алып тұр ұмтылады. Үш дәу тым тырақай қаша жөнеледі. Досы лашық үйін басымен көтеріп әкетеді. Шал айқайлап:  - Әй, досым, лашығымды тастап кет! Қайда барсаң да құтылмайсын! - дейді. Дәу лашықты тастай сала қашып бара жатса, баяғы әлімжеттік қып балығын тартып жей беретін түлкі жолығады.  - Тақсыр қайдан қашып келесің - дейді түлкі.  - Бір пәле шалдың қырсығынан құтыла алмай қашып келеміз, - дейді.  Түлкі:  - Сол Қаңбақ шалдан қорқып жүрсіңдер ме - менімен жүр, мен сенің өшіңді алып берейін, - деп, дәуді ертіп, шалды іздеп қайта келе жатса, шал лашықтың жанында тұр екен. Түлкінің ертіп келе жатқанын көріп, шал айғай салады:  - Ей, түлкі-ау Арғы атаңда алты атамның құны бар, бергі атаңда бес атамның құны бар, өзіңде бітіспейтін кегім бар, үш дәуді сол үшін бергелі жатырсын ғой! Бәрі бір онымен бітпеймін! - деп дауыстайды.      Сонда дәу қорқып, бұл бізді сол аталарының құнына беруге алдап алып келе жатыр екен ғой, - деп ойлап түлкіні құйрығынан алып жерге бір ұрып өлтіріп, алды-артына қарамастан қаша жөнеледі. Сөйтіп, Қаңбақ шал дәулер мен түлкіден осылай құтылған екен дейді.",https://balalaralemi.kz/article/27/Qanbaq-shal,2025-02-04
"Ерте заманда бір патша болыпты. Патшаның үш баласы бар екен. Ең үлкенінің аты – Асан, ортаншысының аты – Үсен, ал ең кенже баласының аты – Хасан екен. Хасан өте сұлу, ақылды, әрі батыр, ақ көңілді бала болып өседі. Патша ұйықтап жатып түс көреді, түсінде бір ғажайып құс көреді. Құстың күлсе, аузынан будақ-будақ гүл түседі, жыласа, көзінен моншақ-моншақ маржан түседі. Міне, патша осы құсқа ынтық болады. Дереу орнынан тұрысымен Асан мен Үсенді шақырып алып айтады:«Мен түсімде бір тамаша, өмірімде көрмеген құсты көрдім, өзі өте сұлу, күлсе, аузынан будақ-будақ гүл түсетін, жыласа, көзінен моншақ-моншақ маржан түседі. Осы құсты қайдан да болса маған тауып әкеп бересіңдер. Егерде тауып әкеп бермесеңдер, бастарыңды аламын», - дейді.Асан мен Үсен әкесінен корыққанынан:«Қайдан да болса тауып әкеп береміз», - деп уәде береді де, жол жүріп кетеді. Бұл уақиғаны Хасан білмейді. Хасан әкесінің Асан мен Үсенді күлсе, аузынан будақ-будақ гүл түсетін, жыласа, көзінен моншақ-моншақ маржан түсетін құсқа жұмсағанын қырық күннен кейін барып біледі. Асан мен Үсенді осындай алыс жолға жұмсап, өзінің үйде қалғанына қапа болып, әкесіне жылап келеді.- Әке, - дейді Хасан, - Асан мен Үсенді жұмсаған жаққа мені неге жұмсамадыңыз, әлде мені ол екеуінен жек көресіз бе, я болмаса маған сенбедіңіз бе? Патша айтады:«Жоқ, балам, олай емес, мен Асан мен Үсенді өте қатерлі қиын жолға жұмсадым. Ал сені ол қиын сапарға жұмсауға қимадым!» Хасан әкесіне жалынып, сол құсты іздеуге разылығын алып, ел-жұртымен қош айтысып, екі ағасының артынан кетеді. Қырық күн бұрын кеткен ағаларын Хасан қуып жетеді. Ағайынды үшеуі бір үлкен жолға түсіп жүре береді. Бір күндері бұлардың жүріп келе жатқан жолы үш айрылады: бір жол оңға, бір жол солға, бір жол тура бетімен. Әр жолдың басында үлкен тас тұр, тастың бетіне ойып жазған жазуы бар. Бірінші жолда - «Барса, келер», екінші жолда - «Барса, мүмкін келер, мүмкін келмес», үшінші жолда - «Барса, келмес» деп жазылған. Асан «барса, келер» жолына түседі. Үсен «барса, мүмкін келер, мүмкін келмес» жолына түседі, ал Хасан «барса келмес» жолына түсіп жүре береді. Бірнеше ай, бірнеше күн жүргеннен кейін Хасанның алдынан үлкен қала көрінеді, қаланың айналасында көп киік жайылып жүр. Хасанның осы кезде азығы таусылып бірнеше күннен бері ас ішпей, ашығып келе жатқан кезі екен. Киіктің біреуін атып алайын деп, беліне асынған садағын алып кезене бергенде, киіктердің бәрі маңырап Хасанды қоршап алып, мұңлы дауыспен шулай кетеді. Хасан киіктерді атпайды, «бұл жануарларға не болған» деп ойлап, ешнәрсеге түсінбестен қаланың ішіне кіреді. Бір үлкен сарайдың ішіне кіріп: «Кім бар?» - деп дауыстап еді, ешкім жауап бермеді. Жан-жағына қарап еді, бір алтын табақ тола қуырылған етті көреді, әбден ашыққан Хасан етті жемекші болып, табаққа қолын сала бергенде: «Әй, адамзат, тарт қолыңды!» - деп үсті-басы алба-жұлба, тісі ақсиған, түсінен адам қорқатын бір кемпір келіп, бір нәрселерді айтып аузын күбірлетті де, жерді теуіп қалды. Осы кезде Хасан киікке айналды. Әлгі кемпір Хасанның мойнынан жетектеп жаңағы маңырап Хасанның алдынан шыққан киіктерге апарып қосты. Хасан адамгершілік түрінен айрылғанмен, ақылынан адаспады. Көп киіктерден бөлініп жаңағы өзі келген жолына түсіп, алған бағытына қарай жүре береді. Бірнеше күн өткеннен кейін, алдынан жаңадан соғылған үлкен сәулетті бір сарай көрінеді. Киік болған Хасан сол сәулетті сарайдың ішіне кірді, алдынан бір сұлу қыз шығып, киікке қарап: «Сен киік емессің ғой, адамзатсың ғой, егерде мен сені адамгершілік қалпыңа келтірсем, сен мені аласың ба?» - деп сұрап еді, киік - Хасан тіл қатпады. Қыз айтты: «Сені киікке айналдырып жіберген менің залым анам ғой, сенің тіліңді де сөйлетпей қойыпты ғой», - деді де киік - Хасанның бетіне бір уыс топырақ шашып жіберіп еді, Хасан бұрынғысынан да сұлу жігітке айналды. Хасан адам қалпына келген соң қызбен сыпайы амандасып, қызға үлкен алғыс айтты және де басынан өткізген тарихын баян етті. Қыз да басынан өткен-кеткенін Хасанға айтып берді. Қыз айтты: «Мен сол сені киікке айналдырған жалмауыз кемпірдің жалғыз қызы едім, шешемнің адамға жасаған дұшпандығына төзе алмай, еншімді алып бөлек шығып едім. Мен өмірімде адам баласын көрмей жалғыз өтермін деп қапалықта отыр едім, құдай сені маған кездестірді, мен сенің соңыңнан қалмаймын», - деді. Хасан айтты:«Мен әкеме берген уәдемді орындамай, саған үйлене алмаймын», - деді. Қыз сұрады:«Әкеңе қандай уәде берген едің?» Хасан әкесінің түсінде бір тамаша құсты көргенін, күлсе, аузынан будақ-будақ гүл түсетінін, жыласа, көзінен моншақ-моншақ маржан түсетінін айтты. Сол құсқа әкесінің көруге құмар болып, екі ағасын «Соны тауып әкеліңдер» - деп жұмсағанын, ағаларының артынан барамын деп өзінің өтініп, қандай қиындық болса да төзіп, қайдан да болса құсты тауып әкеліп беремін деген әкесіне берген уәдесін айтты. Қыз Хасанның бұл сөзін естіп жылай берді. «Сен бұл құсты іздейтін болсаң маған жоқсың. Бұл құс менің құсым еді, адамша сөйлей алатын еді. Менен бұл құсты пері патшасының Күлжамал деген қызы әскерімен келіп тұрып тартып алып кеткен еді. Ол перінің елін іздеп табарсың-ау, бірақ та құсты саған оңайлықпен алдыра қоймас», - деді. Хасан айтты:«Мен қандай қиындыққа болса да төзуге тиіспін, қандай да болса құсты әкеме тауып апарып беру міндетім және борышым, ал құсты аман-есен тауып алып қайтсам, алдымен саған келемін, сенен басқа ешкімге үйленбеймін», - деді. Қыз Хасанның беттеген жағынан қайтпайтұғынын білген соң, Хасанға рұқсат беріп, жөн сілтеді.- Батысқа қарай тоқсан күн жүресің, одан кейін алдыңнан аспанмен таласқан биік тау кездеседі, сен ол таудың ар жағына тоқсан күн дегенде өтерсің. Сол таудың арғы түбінде үлкен жалғыз түп бәйтерек бар, сол бәйтеректің басында самұрық құстың ұясы бар. Сені, мүмкін, сол самұрық перінің еліне жеткізер», - деді. Бұдан кейін Хасан қызбен қош айтысып батысқа қарай жүріп кетті. Қыз айтқандай Хасан тоқсан күн жүріп аспанмен таласқан үлкен тауға кездесті, таудың ар жағына тоқсан күн дегенде зорға деп асып түсті. Үлкен жалғыз түп бәйтерекке келіп саясында демалып отыр еді:«Әй, адамзат, бізді өлімнен құтқар, құтқар!» - деп шырылдаған самұрық құстың балапандарының даусын естіді. Хасан:«Бұл мүсәпірлерге не болды?» - деп қарап еді, бір үлкен айдаһар жылан балапандарды жұтуға әзірленіп, бәйтеректің басына қарай жылжып өрмелеп бара жатыр екен. Хасан көп ойланбай, дереу қынаптағы қылышын суырып алып айдаһарды бірнеше жерден шауып өлтірді. Самұрық құстың балапандары өлімнен аман-есен құтылғанын біліп, Хасанға көп рақмет айтты, ашығып отырған балапандар айдаһардың етін жеп тойып алды. Дәл осы кезде қатты жел тұрып, нөсер жаңбыр жауды. Хасан балапандардан сұрады: «Бұл не қылған жел, не деген нөсер жаңбыр?» - деп. Балапандар айтты:«Бұл жел емес, біздің анамыздың қанатының лебі, ал жаңбыр дегеніміз - біздің анамыздың көз жасы. Біздің анамыз жылда осы бәйтеректің басына жұмыртқалып, балапан басып шығарады екен. Анамыз балапандарына тамақ іздеп кеткенде, жаңағы сіз өлтірген айдаһар інінен шығып, біздің анамыздың басып шығарған балапандарын жеп қояды екен, біздің анамыз келгенше қайтып ініне тығылып қалады екен. Қазір біздің анамыз аң аулап қайтып келе жатыр, біздерді тірі көремін бе, әлде айдаһар жеп қойды ма деп жылап келе жатыр. Міне, ол жаңбыр емес, біздің анамыздың көз жасы», - деді.- Біздің анамыз, - деді балапандар, - адамзаттың етіне сондай құмар. Сізді көрсе дереу жұтып жіберуі мүмкін, сондықтан сіз біздің қанатымыздың астына жасырына тұрыңыз, - деді. Хасан балапандардың қанатының астына жасырынды. Бір мезгілден кейін самұрық құс келіп бәйтеректің басына қонды. Самұрық құстың салмағынан бәйтерек иіліп жерге тиді. Балапандарының тамағына көп бұғы, киік, тағы басқа аңдарды алып келіп үйіп тастады. Балапандарының тірі екенін көріп көз жасы тыйылып, қуанып кетті. Дәл осы кезде жадырап күн де шығып, катты жел де тыйылды. Бір кезде самұрық құс тамсанып жан-жағына қарай берді:«Адамзаттың иісі шығады, сендер көрген жоқсыңдар ма?» - деді. Балапандар айтты: «Егер сіз бір касық қанын кешсеңіз, біз адамзатты көрсетелік», - деді. Самұрық «мақұл» дегендей бас изеді, балапандар қанатының астындағы Хасанды көрсетіп еді, самұрық Хасанды жұтып жібере жаздады. Балапандар шыр-шыр етіп, анасының тамағынан ұстай алды. Содан кейін самұрық балапандарынан:«Бұл адамзат сендерге қандай жақсылық істеді?» - деп сұрады. Балапандар айтты: «Бұл адамзат айдаһарды өлтіріп, бізді ажалдан құтқарды», - деді. Самұрық Хасанға үлкен алғыс айтып, не жұмыспен келгенін сұрады және де қандай жәрдем керек деді. Хасан басынан кешкен уақиғаны жасырмай айтып берді және перілердің жеріне жеткізіп тастауды өтінді. Самұрық «мақұл» деп жол қамына кірісті. Балапандарына өзі қайтып келгенше жетерлік ауқат жинап беріп, жолда жейтін азығын да алып, үстіне Хасанды мінгізіп перінің жеріне қарай ұшады. Самұрық бір жеті ұшады, мұхиттан өтеді, шөлден өтеді. Осыдан кейін көп ұзамай-ақ самұрық пен Хасан перінің жеріне келіп жетті. Самұрық айтты: «Перілер бір ұйықтаса қырық күн ұйықтайды. Перілердің ұйықтағанына қазір үш күн бопты. Мен сені осы жерде үш күн күтемін, үш күнде қайтып келмесең, мен саған қарамай-ақ ұшып кете берем», - дейді.Хасан үш күнде қайтып келуге уәде беріп, қалаға қарай кетеді. Қала өте сұлу екен, ылғи алтыннан соғылған, бұрын мұндай сұлу қала көрмеген Хасан қаланы тамашалап, құсты да, самұрықты да ұмытып кетеді. Хасан бір кезде қаланы аралап жүріп, бір үлкен тамаша соғылған сарайға кіреді. Сарайдың ішінде қырық қыз ұйықтап жатыр, ар жағында оңаша бір бөлмеде алтын кереуеттің үстінде тағы бір қыз ұйықтап жатыр. Одан әрі тағы бір бөлмеге кіріп еді - жаюлы дастарқан, неше түрлі тамақ. Тамақтан алып жейін деп еді, бір нәрсе шаңқ ете қалды:«Әй, адамзат, біреудің тамағын неге рұқсатсыз жейсің?» - деп күліп жібергенде аузынан будақ-будақ гүл түседі. Хасан қараса, өзінің іздеп жүрген құсы екен, алтын қапаста отыр. Хасан қуанып кетті. Құсты алып самұрыққа тез қайтпақшы болып, құсқа ұмтылғанда құс шар ете түсті. «Сен мені алып кете алмайсың. Егерде мен ащы даусыммен сайрасам, осы қаладағы ұйықтап жатқан перілердің бәрі оянады. Ал, сенің бір мысқал етің бұл жерде мың ділда тұрады, мені ескертпеді деп өкпелеме, ендігісін өзің біл», - деді. Хасан құсқа жалынып жылай берді. Жолда көрген уақиғаларын және де құстың бұрынғы егесімен қосылмақшы болып уәделескенін айтты. Құс Хасанның көңілін қимай: «Мақұл, мені алып кете ғой, бірақ жолда көрген оқиғаларыңды айтып хат жазып, ана бөлек бөлмеде ұйықтап жатқан қыздың қалтасына сал», - деді. Хасан құстың айтқанын орындады. Содан кейін құсты алып самұрыққа келді. Самұрық енді болмаса ұшып кетейін деп отыр екен. Хасан құспен самұрықтың арқасына мініп көп қиындық көрмей, самұрықтың балапандарына аман-есен жетті. Ар жағына жету үшін самұрық қанатының бір қауырсынын үзіп берді. Хасан құспен самұрықтың қанатының қауырсынына мініп уәделескен қызына келді. Қыз қуанып Хасанды, құсты бар ынтасымен қарсы алды. Бірнеше күн демалған соң, Хасан қызды, құсты алып, самұрық берген қауырсынға мініп еліне қарай жүріп кетті. Бірнеше күн жүрген соң, алдынан жаяу келе жатқан бір адамға жолықты. Қараса, өзінің ортаншы ағасы Үсен екен, жолда жол азығы таусылып бір байдың малын бағып күнін көрген, содан кейін еліне жаяу қайтып келе жатыр екен. Өзі әбден аштықтан азған, киімдері тозған. Хасан Үсенді суға түсіріп, үстіне жаңа киімдер кигізді, тамаққа әбден тойғызды. Сөйтіп, өздерімен бірге қауырсынға мінгізіп келе жатса, Үсеннің халінен де жаман азып-тозған, биті торғайдай, мойны ырғайдай болған Асанға кездеседі. Хасан Асанды да Үсен сияқты жуындырып, киіндіріп, тамаққа тойғызып, қауырсынға мінгізіп алып жүреді. Бір күні бұлар бір жерге келіп қонады. Осы кезде Асан мен Үсен екеуі ақылдасады. «Біздің әкеміз бұрын да біз екеумізден Хасанды жақсы көруші еді, енді Хасан елге барған соң құсты мен таптым, қызды да өзім таптым дер, ал бізді аштан өлейін деп келе жатқан жерінен өзім тамаққа тойындырып алдым дер. Әкеміз екеуміздің байға жалданып мал баққанымызды естісе, менің атыма дақ келтірдіңдер деп дарға асуы да мүмкін. Қайткен күнде де Хасанның көзін жою керек, содан кейін құсты өзіміз тауып алып келдік дейміз», - дейді. Екеуі осылай етіп келісіп, Хасанға келеді. «Бізге құдықтан су алып бер», - дейді. Хасан «мақұл» деп беліне жіп байлап терең шыңырау құдыққа түседі. Асан мен Үсен Хасан құдықтың дәл ортасына жетісімен жіпті пышақпен кесіп жібереді. Хасанды құдыққа тастағаннан кейін Асан мен Үсен қызды «мен аламын», «мен аламын» деп таласып қалады. Қыз екеуіне де тимей, айдалаға қаңғырып кетеді. Асан мен Үсен құсты алып еліне келеді. Әкесіне құсты алып келгенін баяндайды. Патша Асан мен Үсеннен:«Хасан қайда?» - деп сұрайды. Асан мен Үсен:«Хасан біздің айтқанымызға көнбей, теңіздің суына шомылып жатқанда, жайын жұтып қойды. Бірақ біз жайынды өлтірдік, Хасанның кегін алдық», - дейді. Патша Хасанның өлгенін естіп, қатты қайғырып басын көтермей күн-түн жатып алады. Дәл сол күні перілер ұйқысынан оянады, пері патшасының қызы қапастағы құстың жоқ екенін біліп қалаға жар салады. Қалтасындағы хатты көріп, құсты адамзаттың алып кеткенін біліп, пері патшасының қызы әскерімен құсты іздеуге аспанға ұшады. Хасанның әкесі бір күні өзі орнынан тұрмастан: «Құсты сайратыңдар!» - деп бұйрық береді. Құсты алтын қапасқа отырғызып сайратады. Құс қайғылы, мұңлы үн, ащы дауыспен сайрайды. Дәл осы кезде аспанда ұшып, құсты іздеп кең аспанды кезіп жүрген перінің қызының әскерлері Хасанның елінің үстінен адам болып түсе береді. Аспаннан адам жауған соң, Хасанның елінің адамдары үрейленіп, қорқып патшаға келіп тығылады. Пері патшасының қызы әскерімен құстың тұрған жеріне келіп, патшаны алдына шақырады. Патша жатқан орнынан тұрып киімін киіп, белін буынып, аллаға сиынып, пері патшасының, алдына келеді. Пері қызы патшадан сұрайды: «Ей, адамзаттың патшасы! Мына құсты қай балаңыз алып келді, соны маған көрсетіңіз, мен сіздің сол балаңызбен сөйлесер едім», - дейді. «Әй, пері қызы! Осы құсыңды мен түсімде көріп, бір көруге құмар болғаным рас. Алып келіңдер деп үш баламды жұмсағаным рас. Ал, сол үш баламның екеуі аман қайтып келді, ал ең кішісі жақсы көретін балам қайтпады, жолда балық жұтты деп келді, өтірік-расын әлі анықтағаным жоқ. Ал, сол баламның қайғысынан мына құсты осы бірінші рет көріп тұрмын, ендігісін ана тірі келген екі баладан сұраңыз!» - деді де патша үйіне кетті. Пері қызы Асан мен Үсенді шақырып: «Қалай алып қайттыңдар, соны айтып беріңдер», - деді. Асан мен Үсен: «Е, қалай алып қайттыңдар дейтін несі бар, жүйрік атпен бардық та, алып қайттық», - деді. Пері қызы айтты: «Сендер шындарыңды айтпай отырсыңдар, бәрібір мен қазір құсты сөйлетемін, құс барлық шындықты айтып, сендердің сөздерің өтірік болса, бастарыңды аламын!» - деді де құсқа «сөйле» деп белгі берді. Құс жолда болған оқиғаның бөрін айтты: «Хасан ақ көңіл, қайырымды жігіт екен, жылап қоймаған соң, ергенім рас, Хасан мені алып менің бұрынғы иемнің үйіне әкелді. Содан кейін бәріміз осы жаққа қарай келе жатқанымызда жолда азып-тозып, ашығып келе жатқан Асан мен Үсенді кездестірдік. Хасан бұл екеуін тамаққа тойындырып, киім киіндіріп еді, бұлар Хасанға қастық ойлап құдыққа алдап түсіріп тастап кетті. Содан кейін менің бұрынғы иемді екеуі «мен аламын», «мен аламын» деп таласып еді, ол қыз екеуіне де тимей, айдалаға қаңғырып кетті. Олардың аштан өлетін уағы болған жоқ, әлі тірі болуы мүмкін», - деді. Пері қызының бір әскері жер жүзін бір сағатта айналып шығатын жүйрік екен, пері қызы сол жүйрікті жұмсады, ал Асан мен Үсеннің басын кесіп алды. Пері кызының мұнысына барын өз құлағымен естіген патша қарсы болған жоқ. Асан мен Үсеннің басы алынып болған кезде жүйрік пері Хасан мен қызды алып келді. Пері қызы Хасанның батырлығына, адамгершілігіне риза болып, құсты өз қолынан Хасанның әкесіне сыйлайды. Патша пері қызына алғыс айтып қырық күн той, отыз күн ойын жасады. Пері қызы әскерімен қонақ болды. Сонымен адал адамдар өз мақсаттарына жетіп, бақытты өмір кешті.
Жолдаған: Дияр 12 жасАтырау қаласы",https://balalaralemi.kz/article/2994/Alyp-qara-qus---Samuryq,2025-02-04
"Баяғы өткен заманда бір шал мен кемпір өмір сүріпті. Жалғыз сиырдың сүті-олардың қорегі болыпты. Сондықтан сиырдың бұзауы сүтке жарымай өле беріпті.  - Кемпір, ашықсақ, ашығайық, бір жылға бірнәрсе етіп шыдармыз. Енді сиырды саумай-ақ қойшы, сүтін бұзауы емсін дейді шал.  - Жарайды, саумасам саумайын, бұзауы уызға жарысын дейді кемпір.  Үш күннен соң сиыр еркек бұзау туады. Бұған қуанған олар қанша тарықса да, ашықса да сиырды саумай, барлық сүтін бұзауға береді. Енесінің бар сүтін бір өзі еміп өскен бұзау үлкен өгіз болып шығады. Күндердің бір күнінде ол өзінің семіздігіне масаттанады. Осындай зор, сұлу денеммен мына бір жаман сиырлардың ішінде жайылып жүргенім лайықсыз екен, түйелерге барып қосылғаным дұрыс шығар деп ойланады өгіз.  Өзін ерекше зор сезініп жүрген ол барынша - ақ түйе болуға тырысып бағады.  Олардың жеген шөбін жейді, алыс шөлге кетіп, сортаң жалайды. Ақырында шөлден қатып, іші ауырып, шыдай алмайды.  - Әбден өлетін болдым, жылқыларға барайын. Олар түйеден кішірек қой, азабы да жеңілірек болар дейді.  Жылқылар ішінде жүрген де оған жайсыз болады. Соларға ілесіп, қатарларынан қалмай шауып жүремін деп әбден шаршайды.  Бір күні қасқыр тиіп, жылқылар дүркірей қашады.  Бұл ілісе алмай айдалада қалып қояды. (Жылқылар қашып кетеді де, өгіз қора қасқырдың қоршауында қалады).  - Мө-ө-ө-өөө! Құтқарыңдар мені. Құтқарыңдар! Мө-ө-ө! Мө-ө-ө-өөө! Кім бар маңайда? Мө-ө-ө! Деп мөңірейді өгіз.  - Бұл не айқай? Құлақ түріңдерші!  - Таныс дауыс қой өзі.  - Қайдан шыққан дауыс?  - Жүріңдер, жота асып қарайық дейді, -сиырлар.  Табын сиыр жотаға шықса, сол баяғы өздерін менсінбей жылқыларға барып қосылған өгіз қасқырлардың қоршауында қалған екен.  Олар өгіздің жаман қылығына ешбір кек сақтамастан, өгізді қасқырлардан құтқарып алады.  - Мен сендерді ренжіттім. Өз туыстарымнан бөлініп кеттім. Ақылсыздығымнан осындай жағдайға тап болдым. Тату болған, туыстармен бір жүрген қандай жақсы! «Бөлінгенді бөрі жейді!», -деген осы екен. Кешіріңдер мені, мө-ө-ө-өөө! Деп кешірім сұрапты өгіз.",https://balalaralemi.kz/article/30/Ogiz,2025-02-04
"Баяғы бір заманда бай мен кедей көрші өмір сүріпті. Олардың араздығы сондай, бірін-бірі көргісі келмейді екен. Байдың үйі кең, әдемі болыпты. Іші толған – алтын мен күміс. Ал кедейдің үйі ағаштан жасалған, төбесін бұтамен жапқан қора екен. Алтын мен күміс түгілі, нанын әзер тауып жепті. Егін егіп, оны суарып, күтіп, орып, өз күнін өзі көріпті. Бір жылы көктемде алапат, су тасқыны болады. Бай алтынын көтеріп ағаштың басына шығып кетеді. Ал кедей болса, бір көмеш нанын қойнына салып, ол да ағаштың басына көтеріледі. Су тасқыны он бес күнге созылады. Бір күні қарны ашқан бай кедейге:- Әй, кедей, сен мына бір кесек алтынды ал да, маған бір үзім нан бер, - дейді.- Жоқ, алтының өзіңе, нан бере алмаймын, - деп жауап береді кедей. Екінші күні бай кедейден тағы да нан сұрайды. - Алтынымның жартысын берейін, - дейді ол бұл жолы.- Жоқ, бере алмаймын, - деп бұл жолы да кедей келіспейді. Ақыры, аштан өліп бара жатқан соң шыдамай, бай бір үзім нанға барлық алтынын айырбастайтынын айтады. Кедей бәрібір көнбейді. Бойынан күші кеткен бай басы айналып, суға құлап кетеді. Ал, келесі күні су тоқтап, кедей ағаштың басынан түседі. Халықтың: «Алтын, күміс – тас екен, арпа, бидай – ас екен» дейтіні осыған орай айтылған екен.
Қуаныш Қалжанов 13 жасАқтөбе қаласы","https://balalaralemi.kz/article/3058/Altyn,-kumis",2025-02-04
"Ертеде бай мен кедей көрші болады. Кедей диірменге барса, байдын балтасын сұрап алады. Бір күні кедей диірменге барып балтасын ағып жатқан диірменге түсіріп алады. Ол диірменшіге балтамды алып бер дейді. Ол қолын диірменге салып бір алтын балтаны алып шығады. Ол кедейден «Мынау ма сенің балтаң?» деп сұрайды. Кедей «Жоқ. Бұл менің балтам емес» дейді. Диірменші екінші рет қолын салғанда, күміс балтаны алып шығады. Сонда диірменші оған «Мынау ма сенің балтаң?» деп сұрайды. Кедей «Жоқ. Бұл менің балтам емес» дейді. Сонда диірменші үшінші қолын салғанда бір ағаш балтаны алып шығады. Ол кедейден «Мынау ма сенің балтаң?» деп сұрайды. Сонда кедей «Йа, осы менің балтам» дейді. Сонда диірменші «Пейілің таза адам екенсің. Сондықтан мына алтын балтаны ал!» дейді. Ол үйіне барып, не болғанын айтып береді. Балтаны ағып жатқан диірменге қалай түсіргенін айтады. Бай кедейдің айтқанының бәрін қайталап істейді. Ол балтасын суға түсіріп, диірменшіге балтамды алып бер дейді. Сонда диірменші алтын балтаны алып шығады. Ол байдан «Мынау ма сенің балтаң?» дейді. Сонда бай «Менің балтам!» дейді. Диірменші оған «Өтірік айтпа, мынау сенің балтаң емес!» деп өзінің ағаш балтасын береді.
Бекежан Дильназ 8 жасАқтау қаласы",https://balalaralemi.kz/article/3149/Altyn-balta,2025-02-04
"Мишутка мен Стасик­ бақшадағы орындықта ­сөйлесіп отыр. Тек ол­ар басқа балалар сияқ­ты жай сөйлескен жоқ­. Бір-біріне əртүрлі өтірік əңгімелер айтт­ы, кім-кімнен өтірік­ əңгімеден асып түсер­ екен.- Сенің жасың нешеде­?- сұрады Мишутка.- Тоқсан бес. Өзің н­ешедесің?- Жүз қырқа толдым. ­Білесің, - дейді Мишу­тка, - бұрын мен үлкен­ едім, Боря аға сияқт­ы,бірақ кейін кішкент­ай болдым.- Ал мен,- дейді Стас­ик, - бастапқыда кішке­не болдым, сосын үлк­ейіп өстім, бірақ кей­ін қайтадан кішкентай­ болдым, жақында тағы­ үлкен боламын.- Ал мен, үлкен болған да бүкіл өзенді жүзіп өтетін  едім,­ - дейді  Мишутка.- Əй! Ал мен теңізде жүзер едім! - Теңіз деп ойлайсың! Мен мұхитта жүзіп өтім.- Ал мен бұрын ұша алатынмын!- Ал қəне, ұш!- Қазір емес: ұмытып­ қалдым.- Ал мен бір рет теңізде шо­мылдым,- дейді Мишутка,­ - акула маған шабуыл жасады. Мен оны жұдырықпен тарс  еттім, ал ол басымнан шап беріп тістеп алды.- Сенесің бе!­- Жоқ!­- Неге онда өлмедің?- Не үшін өлуім  кер­ек? Мен арғы жаққа жүзіп, үйге бардым.- Сонда бассыз ба?­- Əрине, бассыз. Бас­тың керегі не?-  Қалай сен енді бассыз жүрсің­?- Солай мен жүрмін. Бассыз  жүруге болмай ма?- Неліктен сен қазір баспен жүрсің? - Басым өсті.­""Шебер  ойлап тапты "" – Ста­сик қызықты. Мишуткад­ан асып өтірікті жақс­ағырақ айтқысы келді.- Жарайды, бұл не? -­ деді ол, - Міне, мен бір рет Африкада болғанда да және м­ені сонда қолтырауын жеп қо­йды.- Міне өтірік ай­ттым! – деп күлді Мишутка.- Олай емес.­- Неге онда сен енді тірі­сің?- Солай ол мені кейін ғой түкі­ріп тастады.Мишутка ойланды. С­тасиктен де асыра өті­рік айтқысы келді. Ол­ ойланып-ойланып,  ақырында ай­тты:- Көшеге бір рет шық­тым. Төңіректе трамва­й, автомобильдер, жүк­ көліктер...- Білемін, білемін! ­– деп айғайлап Стасик.- Қазір айтасың, қал­ай сені трамвай басып кеткенін. Бұл жайында əлдеқаш­ан өтірік айтқансың.- Ештеңе етпейді. Бұ­л туралы емес.- Əрине  жарайды. Əрі қарай өтірікті айт.- Міне, мен келе жатырмын,­ ешкімге тиіспеймін. ­Қарсы алдымнан кенетт­ен автобус. Мен оны кө­рмей қалдым, үстінен б­астым бір рет! Мен оны  қиратып та тас­тадым.- Ха-ха -ха! Міне бұл өт­ірік сөз!- Қалай сен енді автобуст­ы қираттың?- Сонымен ол ойыншық  кішкент­ай болды. Он­ы бала жіппен тартты.- Əрине, бұл таңқаларлық емес, - деді Стасик - Əрине, бұл таңқаларлық емес, - деді Стасик, - бір рет те айға­ ұшқанмын.- Ева қайда бұлғады -­ күліп жіберді Мишутка.- Сенбейсің бе? - Онда сен немен ұшт­ың?- Зымыранмен. Айға неме­н тағы ұшады. Өзің бі­лмейтіңдей сияқты!- Онда сен айда не к­өрдің?- Əй, не...Стасикте күлді. Онда мен не көрді­м. Ештеңе көрген жоқпы­н.- Ха-ха-ха! - күлк­іге батты Мишутка.  - Ал айтасың, айға ұшты­м деп?- Əрине, ұштым. - Онда неге ештеңе к­өрмедің?- Қараңғы болатын. Əр­ине түнде ұштым. Түсім­де. Зымыранға отырып ­ғарыш кеңістігін де ұ­штым. -У-у-у! Ал сосы­н кейін қарай ұштым. Ұша, ұша, жерге құлап түсіп ояндым.­..-  А-а, - деп күлді Ми­шутка. Онда бірден ай­тпадың ба түс көргеніңді?Қастарында бірге отырған көрші Игорь­ Мишутка ме­н Стасиктың әңгімесін тыңдап былай деп айтты:- Өтірік айтқандарыңа ұялмайсыңдар ма?- Ал неге ұялу керек екен? Б­із ешкімді алдамаймыз­,- деді Стасик. - Жай­ ойдан қиыстырып, е­ртегі сияқты əңгімеле­йміз.- Ертегі, - ернін шүй­іркен Игорь.- Ал сен оңа­й деп ойлайсың ба ойдан шығаруды?- Не оңай! ­- Қане бірнәрсе қиыст­ыршы өзің?- Қазір - деді Игорь­.- Мархабат.­Мишутка мен Стасик­ қуанып дайындалып ты­ңдады.- Қазір, - деп қайталап ­Игорь - Е-е-е...- Əй сенің барлық сөзің ""­е "", ""е "" ме?-  Қазір! Ойланып а­лайын.- Ал, ойлан, ойлан!­- Е-е-е – деп қайтадан И­горь аспанға қа­рап айтты.- Қазір, қазір е-е- ­е...- Қане, неге ойлап та­пайсың?- Қазір ...міне ! Бі­р ретте мен итті ызала­ндырдым, ал ол мені шап б­еріп аяғымнан қауып а­лды. Міне тіпті тыртық қал­ды.- Ал сен тағы ­мұнда енді не ойладың?­- сұрады Стасик.- Ештеңе. Қалай болды­?- Ойдан шығару­ да шебер.- Мен сендер сияқты шебер е­меспін енді. Дегенмен кеше өтірік айтып пайда таптым. Кеше кешкілі­к апам мен əкем кетіп қалғанда үйде Ира екеуміз қалд­ық. Ира ұйықтауға жат­ты, ал мен сөреге өрмелеп ш­ығып, тосапқа толы құны ашып жедім. Со­сын: мені жазғырмасын деп Ираны­ң еріне тосапты  жағып қойдым. Апам к­елгенде:  ""Кім тосапты же­ді?"" дегенде, ""Ир­а ""дедім. Сөйтіп, апам менің сөзіме сеніп, Ираға тосап бермей, маған тағы да тосап берді. Осылай пайда таптым.- Демек, біреуге жала жапқаныңа қуанасың ба?- де­ді Мишутка.- Онда тұрған не бар?­- Сен нағыз өтірікші­ екенсің?- Өздерің өтірікшісіңдер! - Сенімен бірге отыруды қаламаймыз.- Ия, мен де кетуге асығып отырмын.Игорь тұрып кетті.­ Мишутка мен Стасик де үйлеріне қайтты. Жо­лда балмұздақ­ дүкенін көріп, ақшаларын санып, бір балмұздақ алды. Дүкенші əйел оларға­ балмұздақты таяқшам­ен берді.- Үйге барып, пышақпен тең бөліп жейік! – деді Мишутка.- Кеттік.­- Олар баспалдақтан И­раны кездестірді. Ол жылап тұрған екен.- Саған не болды? – деп сұрады Мишутк­а.- Мені апам серуенде­уге жібермеді.- Не үшін?­- Тосап туралы өтірік айтқаным үшін.- Сен жылама, одан да бізбен бірге отырып балм­ұздақ же! - дед­і Мишутка.- Мен азғана дәмін татсам болды, менің үлесімді сен же!- деді Стасик.- Одан да балмұздақ­ты үшке бөлмедік пе? – деп ұсыныс жасады ­Ира.- Дұрыс! - деді Стаси­к.Осылайша теңдей үшке бө­ліп жеді.- Мен балмұздақты өт­е жақсы көремін. Бұрын бір шелек балмұздақ жегенмін,- деп еді Мишутка.- Ал сен барлығын ой­дан шығарасың!-  күлі­п жіберді Ира. - Бір шелек балмұздақ жегеніңе кім саған сенеді? – деді.- Оның көлемі стақаннан да үлкен  емес еді, - деді Мишутка.
Əділова Кенжегул БейсембайқызыҚарағанды облысыЖаңаарқа ауданы Бидайық ауылы",https://balalaralemi.kz/article/3980/Qiyalshyldar,2025-02-04
"Ертеде Қасық пен  Айыр  өмір сүріпті. Қасық  өте ерке, мақтаншақ, ал  Айыр өте салмақты да ақылды болыпты. Бір күні Қасық  Айырды  қонаққа шақырыпты. Ол Айырдың сорпа іше алмайтынын біліп, әдейі сорпа дайындаған екен.- Мен сұйықты да, қоюды да, тіпті шайды да  іше аламын,- депті Қасық. Қарны ашып  келген Айыр:- Сен мені қонаққа шақырған соң, үйімнен нәр татпай келген едім, жақсы, ендеше мен жүрейін деп, ренжімегенін айтады. Ертеңгісін Қасыққа  сен маған қонаққа кел деген екен. Ол досына дәмді етіп лағман дайындапты. Қасық досының мырзалығын көріп, шын көңілмен дайындаған дастарханға толы тамағына көзі түсіп, қатты ұялған екен. Тіпті тамақты жеуге ар-ұяты бармапты. Айыр:-Еее, достым, мен білемін неге тамақ ішпей отырғаныңды, ал ұялма, мен саған түк те ренішім жоқ, екеуіміз нағыз достар емеспіз бе, күнде бір-бірімізді көреміз, сырымызбен  шүйіркелесеміз, нағыз достар бір-біріне ренжімеу керек,- деген екен. Содан соң өзінің қателігін түсінген Қасық досынан кешірім сұрап, оған достық қолын беріпті. Осы күнге дейін екеуі бірге жүреді екен.    
Мулдагалиева Аяулым ЕржановнаАқсай қаласы №4 ЖОББМ-нің 3""Ә"" сынып оқушысы 9 жастаСынып жетекшісі:Сандибаева  Жаннат Қалидоллақызы",https://balalaralemi.kz/article/4392/Qasyq-pen-Aiyr,2025-02-04
"Қашаннан екені белгісіз, балауыздың сөреде жатқанына көп болды. Ешкім оны керек етпейді. Жарқыраған электр жарығы бар. Бірақ, балауыз ешқашан үмітін үзген емес. Осы үйдегі адамдардың тіршілігін сырттай бақылап, кәдеге жарар күнін сабырмен күтіп жата берді.Қашаннан екені белгісіз, балауыздың сөреде жатқанына көп болды. Ешкім оны керек етпейді. Жарқыраған электр жарығы бар. Бірақ, балауыз ешқашан үмітін үзген емес. Осы үйдегі адамдардың тіршілігін сырттай бақылап, кәдеге жарар күнін сабырмен күтіп жата берді. Бұл үйдің де жандары өзге отбасылар секілді, күндіз ата-анасы жұмыста, балалары сабақта болатын. Кешке бәрі үйге жиналады. Әрқайсы өз смартфондарына шұқшиып отырып, кешкі астарын қалай ішкендерін де білмей, өз бөлмелеріне тарап кететін. Қолдарындағы смартфоннан жалықса, балалар компьютердің, үлкендер теледидардың алдына жиналатын. Осылайша бірқалыпты күндер өтіп жатты. Даңғарадай үйдегі адамдар бір-бірімен сырласып, сөйлесуден қалды. Әркім өзімен-өзі әуре. Отбасылық жылу жоғалып бара жатқандай. Осының бәрін көріп жүрген балауыздың адамдарға жаны ашып, сөніп бара жатқан жылуды қалай жандырсам екен деп уайымдайтын. Оларға шынымен де көмектескісі келді. Бір күні, қатты боран соқты. Қаттылығы сонша, электр желілері үзіліп, бүкіл қала жарықсыз қалды. Электр қуатын тұтынатын құрылғының бәрінің басына үнсіздік туды. Дәл сол сәтте сөреде жатқан балауыздың арманы орындалды. Аналары:- Осы сөрелердің бірінде бір балауыз болған. Қане, іздейікші, - деп ұялы  телефондарының жарығымен барлығы жабылып, ұмыт қалған балауызды іздей бастады. Ақыры тапты-ау. Балауыздың табылуын күткендей, ұялы телефондардың да қуат көзі таусылып қалды. Оның астына кішкене ыдыс қойып, тұтатқаны сол еді, тас қараңғы үйге нұр себілгендей болды. Үйдегі жалғыз жарық - ұмыт қалған балауыздың сәулесі. Ата-анасы да, балалар да балауыз тұрған үстелдің басына жиналды. Олар бір-бірін танымайтын, ортақ әңгімелері жоқ адамдардай біраз үнсіз отырысып қалды. Кенет отағасы:- Балалар, осылай үнсіз отырамыз ба? Мен сендерге балалық шағымдағы қызықты бір оқиғаны айтып берейін, - деп ең алғаш атқа мініп үйренгендегі қызықтары жайлы майын тамызып тұрып әңгімелеп берді. Содан кейін аналары да өзіне көйлек тігемін деп, үлкен матаны қалай кескілеп тастап, анасынан ұрыс естігенін айтып бәрін бір күлдіріп алды. Балалар да мектептегі қызықтарын айтып, ата-аналарын біраз таң-тамаша қылды. Ал балауыз болса, өзінің арманының орындалғанына төбесі көкке жеткендей болып, маздап жана берді, жана берді. Қуанышы қойнына сыймай, осы бір мейірім, жақындық ұшқыны қайта орнаған отбасының жылуын сөндіріп алмас үшін, нұрын аямай төкті. Шаттанғаннан соңғы рет лап-лап жанды да, баяулап сөне бастады. Сол сәтте электр жарығы да самаладай жарқырап кетті. Бірақ, бұған ешкім де қуана қоймады. Олар әлі де болса біраз отыра тұрғылары келген еді.  Осылайша, ұмыт қалған балауыз өз арманына жетіп, адамдардың жүрегіндегі бір-біріне деген шынайы отбасылық махаббат оятыпты. Сол кештен үлкен әсер алған отбасы, кей күндері бүкіл жарықты сөндіріп, балауыз жағып қойып, қызықты әңгімелерін айтып, бір-бірімен сырласатын болыпты.
Мира Сембайқызы",https://balalaralemi.kz/article/5642/Umyt-qalgan-balauyz,2025-02-04
"Ерте заманда бір тазша баланың әке-шешесі өліп, жетім қалыпты. Күндерде бір күн тазша базарды аралап жүрсе, мұңайып отырған бір шалды көреді. Тазша шалдың қасына келіп отырады. Шал: – Не қылып жүрген баласың? – деп сұрайды. Сонда тазша: – Баласы жоққа бала болайын деп жүрмін, – дейді.    Шал: – Ендеше, балам жоқ еді, маған бала бола ғой! – деп, тазшаны ертіп, үйіне алып келіпті. Бір күні шал тазшаға: – Анау көрінген ағаштың басында ақ сары деген құстың ұясы бар, сол ұяда құстың жұмыртқасы бар. Сен барып құсқа білдірмей, астынан бір жұмыртқасын алып келші, – дейді. Тазша: – Жарайды, – деп, жүгіріп барып, ағаштың бұтақтарын сылдыратпастан басына шығады да, кұсқа білдірместен бір жұмыртқасын алып келіп, шал әкесіне береді. Сонда шал: – Енді жұмыртқаны апарып, құсқа білдірместен, ұясына салып келе қойшы, – депті. Тазша: – Жарайды, – деп жұмыртқаны апарып, құсқа білдірместен, ұяға салып келіпті. Сонда шал: – Жарайсың, балам! Қолыңнан іс келеді екен, – депті.    Бір күні тазшаға өгей әке-шешесі: – Анау көрінген үйде өздері бай және өлгенше сараң бір шал мен кемпір бар. Үйіндегі мол тамақтан өздері де жарып жемейді, кісіге де нәр татырмайды және түнде жатқанда екеуі қаптағы құртын басына жастанып, қарындағы сары майын қойнына алып жатады. Солардың жұмысын табаным тесіліп, талай істесем де, жарытып ақы бермеді, ауыз толарлық тамақ та бермеді. Сонда көп ақым кетіп барады. Мені әке десең, оған кеткен ақым үшін сол қу, сараң шалдың қойнына тығып жатқан сары майын алып келші, – дейді. – Жарайды, – дейді де, тазша түнде жұрт ұйқтаған уақытта барып, кемпір мен шалдың үйіне кіріп, екеуінің аралығына жата қалып, кемпірдің даусына салып: «Әрі жат!» – деп, шалды шынтағымен бір түртіп, бір уақытта шалдың даусына салып: «Әрі жат!» – деп, кемпірді шынтағымен бір түртіп, ақырында сары майын алып жөнеліпті. Артынша, ұзамай-ақ майды жоқтап, шал шығыпты. Шалдың өзі де жасында бір қу тазша екен: «Пәленше шалдың асырап алған бір тазша баласы бар еді, сол алып кеткен шығар», – деп, орнынан тұра сала жүгіріп, тазшаға көрінбей, бір жағыменен оның үйіне бұрын жетіп, қолына бір шелек алып, тазша үйіне кіре бергенде, кемпірдің даусына салып, шелекті тазшаның қолына ұстата береді де: – Шырағым, майды маған бер де, мынау шелекпен бір шелек су әкеле ғой! – дейді. Аңқау тазша бөтен адам екенін аңғармай, майды беріп, шелекті ала сала жүгіріп, суға кете беріпті. Шелекпен суды алып келіп, шешесіне: – Мә, су! – деп, берсе, шешесі: – Мен саған су әкел дегенім жоқ! Май әкел демедім бе? – дейді. Тазша алданғанын біліп: «Майдың иесі қу неме екен, майын өзі алып кеткен екен, мен де жетейін! Қайсымыз басым екенбіз?» – деп жүгіріп кете береді. Шалдың көзіне түспей, төтелеп барып, бұрын жетіп, басына бір ақ жаулықты орай салып, шалдың алдынан айқай салады: – Тілеуің құрғыр, шал, қайда кетіп едің?.. Қоралы қойыңды қасқыр қуып кетті. Жүгіріп жетіп, жылдамырақ қайырып, айдап кел! Болмаса, қасқыр қырып кетеді! – дейді. Тазшаның кемпір даусына салып, сөйлеген сөзіне шал нанып, қолындағы сары майды:   – Ал, мынаны! – деп, лақтырып тастап, қойларын іздеп жүре беріпті. Тазша бала шалды алдап жіберіп, майды алып, үйіне келіпті. Манағы шал о жақ, бұ жаққа жүгіріп, қойдан дерек таба алмай, шаршап, сандалып, қайтып үйіне келіп қараса, қойлары ап-аман қорасында жатыр. Шал байғұс алданғанын енді біліп: «Қап! Өзім де жас уағымда осындай қулықты көп істеп едім, қартайғанда алдыма келгені ғой!» –деп, ерте тұра сала, тазшаның әкесіне айтыпты: – Сенің тазшаң менің бір қарын сары майымды алып кетті, майымды қайтарып бер! Болмаса, тазшаңды сөзсіз өлтіремін! – депті. Сонда тазшаның әкесі бұл шалға: – Мен майыңды көргенім жоқ! Егер анық тазшаның алғанын сезген болсаң, не қылсаң, о қыл, мен ара түспеймін, – депті. Майын алдырған шал қолына бір өткір балта алып, жұрттан жасырынып, көп қорымның арасына барып, бір тесілген қабірдің ішіне кіріп, жасырынып жатыпты. Бұл шалдың кемпірі еш нәрсе сезбеген кісі болып, манағы тазшаны шақырып алып: – Шырағым! Көп қорымда әкемнің моласы бар еді. Соған мына нанды апарып, құран оқып, жеп келе ғой, сенен басқа балаларға сенбеймін, – депті. Тазшаның ойына қапелімде еш нәрсе түспей: – Мақұл! –деп, нанды алып, кете беріпті. Молаға барып, құран оқып, нанды жеп отырғанда, көрдің тесігінен бір шал арбаңдап шыға келеді. Қолында балтасы бар. Кәдімгі аңдысып жүрген шалы екенін тазша тани кетеді. Тазша оңайлықпен өле қойсын ба? Шалдан бұрын қам қып, қолындағы балтасын жұлып алып, шалдың өзіне дүрсе қоя беріпті. Шал жалынып, әзер құтылыпты. Бұлар тұрған шаһардың ханы халқына өте қатал болыпты, елге салықты көп салып, кедей мен жалшыны зар жылатып, сорлата беріпті. Солардың қатарында тазшаның әкесіне де салықты мол салып, шал қатты қысылыпты. Бұл жайды білген тазша әкесіне: – Сіз қысылмаңыз, ханның өз алтынын өзіне берейік! – депті. Содан кейін бұл тазша ханның қазынасына түсіп, бір құмыра ділдасын алып кетіпті. Ертеңіне хан ділданың жоғалғанын біліп, барлық уәзірін жинап: – Ұрыны қалайша тауып, ұстауға болады? – деп ақылдасыпты. Сонда бір уәзірі: – Қазынаның есігінің алдынан шұңқыр қазып, белуардан бататын шырыш желім толтырып қоялық: қараңғыда білмеген адам түсіп кетсе, шығып кете алмайтын болсын! Осындай амалмен ұсталық, – депті. Хан осы амалды мақұл көріп, айтқандай қылып, желімді даярлата беріпті. Қу тазша қалайша білсе де, бұл амалды біліп алып, енді қазынаның есігіне жоламапты. Хан мұнымен де қазынаға түсіп жүргеннің кім екенін анықтап біле алмаған соң, ойлап-ойлап, екінші амал істепті. Ханның бір бақырауық нары бар екен. Оны ұстамақ түгіл, біреу маңына жақын барғанда, даусының барынша бақырады екен. Сол нарды шөгеріп жатқыздырып, бірнеше аңдушы қойдырыпты. Егер нар бақырса-ақ, ұрыны ұстамақ екен. Тазша мұны да біліп, түнде қолына бір бау жоңышқаны алып барып, алыста тұрып нарға көрсетсе, ол шөпті жеймін деп, орнынан тұрып, соңынан жүреді. Тазша ақырындап алыстай береді, нар ере береді. Даусы естілмейтін жерге барған соң, нарды ұстап апарып, бір тоғайдың қалың жеріне байлап тастапты. Ертеңіне жасауылдар нарды таба алмай, дағдарып, ханға келіп хабар беріпті. Хан бұл амалы да іске аспаған соң, ойлап-ойлап, тағы бір амал тауыпты: далаға бір отау тіккізіп, ішіне жақсы төсектер жайдырып, соған өзінің қызын жатқызып: «Қызымменен кім сөйлесіп, әңгімесі келіссе, қызымды соған беремін!» – деп жұртқа жар салыпты. Ондағы ойы: «Егер сол ұры амалы көптігіне сүйеніп, келсе, қызым алмас қылышпен қолын кесіп алып қалсын; ертең шаһар адамдарын тегіс тексерейін: «Кімнің қолы кесілген болса, соны ұстатып, дарға астырайын!» – дегені екен.     Қу тазша бұл амалды да біліп алыпты. Қалада бір бай қасапшы бар екен. Түн ішінде жатып қалған қасапшыға барып, терезесінен: «Ханға бір қойдың қарны керек еді, терезеден бере ғой», – деп дауыстапты. «Ханға керек» деген соң лажы бар ма, бір қарынды терезеден қолымен шығарып: «Ал!» –дегенде, тазша қолындағы алмас қылышпен қасапшының қолын шауып түсіріпті, сөйтіп, қарын мен кесілген қолды ала жөнеліпті. Әлгі қарынды суға толтырып, аузын байлап, оңаша отауда жатқан ханның қызының қасына келіпті. Әрі-бері сөйлескеннен кейін, тазша сыртқа шығып кетуге рұқсат сұраса, қыз жібермейді. Тазша: «Кетіп қалады десеңіз, менің қолымды ұстай тұрыңыз!» –дейді. Қасапшының кесілген қолын қызға ұстатып, қарынның бір жерін тесіп суды шырылдатып ағызып қойып, өзі кетіп қалыпты. Бір уақытта қыз: «Осы неге үнсіз жатыр?» – деп, байқап, қараса, өзінің ұстағаны бір кесілген қол екен. Қыз ерте тұра сала, әкесіне: «Ұрыны ұстап едім, өз қолын өзі кесіп, қашып кетіпті», – дейді. Хан жарлық қылып, шаһар адамдарының қолын түгендесе, қолы кесілген қасапшы болып шығады, хан алдына алып келіп тергегенде, ол көрген-білгенін айтады. Хан мұның кінәсіз екеніне сеніп, қоя беріпті.    Хан бұл амалы да іске аспаған соң, ойлап-ойлап, төртінші амалды тауыпты. Бір күні: «Егер ұры келе қойса, өзім ұстап алайын!» – деп, оңаша отауда өзі жатыпты. Тазша мұны да біліп, әйелдің'әдемі киімдерін киіп, бір сұлу келіншек болып, түнде келіп, отауға кіріп, ханның қасына отырыпты. Сонда хан: – Не қылып жүрген әйелсің? –деп сұрапты. Келіншек-тазша: – Ерім өліп еді, қайнағаларыма тигім келмейді. Сол себепті, тақсыр, сізге арыз айта келдім. Сүйгеніме тиюге рұқсат берсеңіз екен! – деп, жауап беріпті.    Хан сұлу «келіншекке» қызығып: – Олай болса, маған ти! – депті. «Келіншек» тұра келіп: – Құлдық, тақсыр! Олай десеңіз, арманым жоқ! Сізге тиемін! – депті. Сөйтіп отырғанда, орданың алдындағы дар ағаштарды көрсетіп, «келіншек»: – Тақсыр, мынау қиқайып тұрған ағаштар неге қажет? – деп сұрапты.    Хан: – Кінәлі адамдарды асып өлтіретін дар деген осы, – депті.    Сонда «келіншек» бұрын дарды көрмеген кісідей болып таңырқап: – Япырм-ай, мұнымен кісіні қалай асып өлтіреді екен? Мені асып көрсетіңізші? – депті. Хан «келіншекті» дарға асуға ыңғайсыз көріп, дардың арқан тұзағын өз мойнына кигізіп, «келіншекке» түсіндірмек үшін: – Арқанның анау ұшын сен бар күшіңмен тарт, бірақ менің аяғым жерден көтеріліп, мен буынып бара жатқан кезде, арқанды босатып қоя бер! Болмаса, мен өліп қалармын! – депті. «Келіншек» арқанның ұшын қолына алып тартыңқырап, ханның өкшесі жерден көтеріле берген кезде, аяғының ұшы жерге тиер-тиместей етіп, арқанның ұшын бір ағашқа мықтап байлап қойып, өзі ханның қазынасына кіріп, тағы бір құмыра ділдасын алып кетіпті.    Ертеңіне ханның адамдары дарға асулы, өлі мен тірінің арасында тұрған ханды көріп, босатып алыпты; ордасына кіргізіп, тәуіптер жинап, емдеп жазыпты. Бұл хабар ұзын елдің иіріне, қысқа елдің қиырына жайылып болыпты. Осы ханның елімен шекаралас бір елдің ханы: «Болымсыздығынан екі рет қазынасын, бір рет нарын алдырып, үшінші рет қызын базарға салып, онымен тұрмай, өзін дарға тартқызып, жұртқа масқара болғанша, хан болмай-ақ біреудің қойын бақса болмай ма?» – деп келемеждепті. Бұны естіген әлгі хан ыза болып: «Құдай атымен ант ішемін. Осы істерді істеген қу кім болса да, кінәсын кешемін, маған келіп мәлім болсын. Бірақ бір тапсыратын ісім бар, соны орнына келтірсе, бұрынғы кінәларын салауат қылып, қызымды беріп, күйеу қыламын!» – деп, жұртқа жар шақырыпты. Мұны естіп, баяғы тазша: «Қайыр! Не де болса, тәуекел, көрейін!» – деп, ханға келіп, мәлім болыпты. Сонда хан: – Пәлен ханды амалын тауып, пенде қылып, маған әкеліп берсең, барлық кінәңді кещемін, қызымды да саған беремін! – депті.    Тазша ханның бұл тапсырған қызметін қиынсынбай, қабыл алыпты. Шаһардағы бар ұсталарды жидырып, әуелі бұларға темірден бір бітеу арба соқтырыпты: оның іші-сыртына қоңырау байлатыпты және жұп-жұқа түнікеден әйдік бір шоқпар жасатып, оны қолына алыпты және бір көк серкені сойдырып, терісінің жүн жағын сыртына қаратып үстіне киіп, терінің қылшығына бірнеше қоңырауды тағы байлапты, сөйтіп, бір көрім секілді болып, әлгі арбаға мініп, түнікеден қалқан көтеріп, шоқпарды иініне салып, манағы ханның шаһарына келіп кіріп, теке болып бақылдап, қоңыраулатып айқай салыпты. – Мен, мен құдайдың жіберген періштесімін! Бұл шаһардың ханы залым болыпты. Ей, бұқара халық! Құдай-тағала сендерге: «Залым хандарыңды өз қолдарыңмен ұстап, байлап, менің бітеу арбама салып беруге бұйрық қылды. Сонда құдай-тағала сендерге риза болады. Егер оны қылмай, ханға болыссаңдар, маған бұйрық берді: біреуіңді тірі қалдырмай, қолымдағы он мың пұт шоқпармен шаһарыңның кірпішін тас-талқан қып, топырақ етіп, шаң-тозаңын ұшырып жіберемін!» – депті. Сонда шаһардың халқы тазшаның айбатынан қорқып: «Қой, өз басымыздың амандығы керек! Мынау құдайдың жіберген пәлесіне қарсы тұрып болмас!» – деседі де, ханын ұстап, байлап, бітеу арбаға салып беріп, жалынып-жалпайып, «періште» тазшаны жөнелтіпті. Тазша ханды пенде қылған бойымен алып келіп, өз ханына тапсырыпты.    Сонда бұл хан тұрып, тұтқын ханға: – Иә, маған күле беруші едің, өзін неғып мұндай күйге ұшырадың? Мұнан былай күлме?! Менің жұртымда осындай өнерлі адамдар бар! – деп мақтаныпты. Ақырында, екі ханның екеуі де тазшаның өнеріне риза болып, екеуі де бұған қыздарын беріп, тазшаны өздеріне әрі күйеу, әрі ақылғөй қылып ұстапты.",https://balalaralemi.kz/article/587/Tazsha-bala,2025-02-04
"Ерте ерте ертеде, Ешкі жүні бөртеде, өте бір бай орман болыпты. Бұл орманның аңдары саудамен айналысыпты. Өте алғыр жануарлар осы орманда жиналыпты. Бұл орманның патшасы әрине арыстан болыпты. Олардың саудалары қалай жүзеге асыпты?  Аралардан алынған бал аюларға сатылыпты. Оның құнына ағаш тақтайлар алынып, базардың құнымен сәулетші құндыздарға өткізіліпті. Осылайша бір шама уақыт өткен соң саудалары алға баспай, аралар ақшаны азсынып, аюлар балды сапасыз көріп, кұндыздар алған тақтайларын ұнатпайтын болыпты. Не керек орман патшасы арыстан ел жұртқа масқара болмайын деп, әбден ойланып, толғанып отырғанда ойына бір ой келіпті. «Мен өзі үлкен патшамын. Саудамен айналысып нем бар? Одан да бір жерде отырып, аңдардың тапқан табысының жартысын салық ретінде алып отырмаймын ба? Айтқаныма көнбегендерді қырып салайын. Әй құрсын! Енді рахат, тыныш өмір сүретін кез келді!» депті. Дереу өлкедегі газет, теледидарға хабар беріп, барлық газет беттерінде, теледидар бағдарламаларында осы хабарды жариялапты. Патшаның заңына бағынбағандар патшаның алдына келіп, жеке есеп беруге мәжбүр болыпты. Сөйтіп, тер төгіп тапқан ақшаларының жартысы патшаға тиесілі болыпты. Бұған аңдар не істерін  білмепті. Бір күні сәбіз саудагері қоянның ақылына бір ой келіпті. Салық төлеуге де ең соңынан ол барыпты. Тіпті арыстан қатты ашуланғаннан кейін қимылдапты. Арыстан ақырып, «Неге кеш келдің?» дегенде Қоян: Мырзам, жолда келе жатып орманға жаңадан келген бір арыстанды көрдім. Бұдан былай салықты соған төлейді екенбіз. Одан жанымды әрең аман сақтап қалдым, депті.  Не деп тұрғаныңды білесің ба, ей Қоян? Бұл орманда екі патша бола ма? Дереу мені оны көрген жеріңе алып бар. Көресіні көрсетейін мен оған, - депті арыстан.  Мырзам, тағы бір мәселе бар, әлгі арыстан құдды сіз сияқты күшті, қуатты, ірі денелі. Оның үстіне патшаларыңа айта бар, «Маған қарсы шықпасын!» деді. Бұл сөздер арыстанның ашуын келтіріп, қоянды алдына салып отырып, айтқан жеріне келіпті. Сөйтсе, ол жерде бір құдық бар екен. Қоян «Әлгі арыстанның сарайының есігі – осы» депті. Ашудан көзі аларған арыстан құдықтың басына келіп, «Мықты болсаң, шық!» деп ақырыпты. Құдық өте терең болғандықтан арыстанның дауысы өзіне жаңғырып келеді. Тағы да құдықтың ішіне үңіліп:  Арыстан болсаң шық, кімнің күшті екенін білейік, - деді.  Дәл сол дауыс өзіне қайтіп келеді. Судың үстіндегі өз бейнесін көрген арыстан құдықтың ішіне атылып секіреді де су түбіне кетеді. Осылайша залым патша өз жазасын көріпті. Ал қалған аңдар ақылды қоянға алғыстарын білдіріп, сый-сияпаттар беріпті.",https://balalaralemi.kz/article/5997/Akyldy-qoyan,2025-02-04
"Ертеде бір шал мен кемпір болыпты. Олар балық аулап күндерін көреді екен. Бір күні шал шанасына аулаған балығын толтырып алып, сүйрей алмай келе жатады. Оны көрген түлкі, жолына өтірік өлген болып жата қалады. Түлкіні көрген шал;- оо, мына түлкіден шапанға жаға жасауға болады ғой, - деп ойлайды. Тегін олжаға кенелген шал, түлкіні балық артқан шанасына салып алады. Осыны күткен қу түлкі шалға білдірмей бір-бірлеп балықтарды лақтырып отырады. Балықтар таусылғасын өзіде түсіп қалады. Бұны сезбеген шал үйіне жете сала, айқайлап кемпірінен сүйінші сұрайды.-Әй, шық бері. Мен саған қырдың қызыл түлкісін әкелдім. Әдемі жаға жасап аласың. Енді тоңбайсың, - дейді де бұрылып шанасына қараса балықта, түлкі де жоқ екенін көреді. Шал кемпірінен әбден ұялады. Ал қу түлкі, балықтарды бір төбе қылып жиып алып, рахаттана жеп отырады. Оны көріп, аш қасқыр келеді.-Айналайын, түлкі жан, ашыққаннан әлім құрып әрең келемін, маған да берсеңші, - дейді. Түлкі қулығына басып: «балық жегің келсе, суатқа бар да құйрығыңды малып қойып, тапжылмай отыр. Таң атқанда құйрығыңды тартсаң болды, балыққа тоясың!» - дейді. Аңқау қасқыр суатқа келіп қарайды. Жүзіп жүрген балықтарды көріп, көп олжаға кенелетін болдым деп ойлайды. Сосын ойланбастан құйрығын малып отыра береді.Біраздан кейін оның құйрығы қатып шымырлай бастайды. Аңқау қасқыр бұл тістеп жатқан балық болар, үркітіп алмайын деп отыра береді. Ертеңінде таң ата суатқа жылқыларын суаруға жылқышы келеді. Жылқышыны көрген қасқыр қашпақ болады. Бірақ қатып қалған құйрығы оны орнынан жібермейді. Сөйтіп қу түлкі балықшыны да, қасқырды да алдап соғыпты. Не істесеңде ойланып істе, ойланбай іс қылсаң жазым боласың деген сөз осыдан қалыпты.",https://balalaralemi.kz/article/6104/Qasqyr-men-tulki,2025-02-04
"Бір күні түлкі жүгіріп келе жатып, абайсызда терең апанға түсіп кетіпті. Ары секіріп, бері секіріп, апаннан шыға алмапты. Бір уақытта ешкі су іздеп жүріп, әлгі апанға кез болыпты. Түлкіні көріп:  Түлкі батыр, онда не қылып тұрсың?-Ооо, теке, жаным жай тауып раһаттанып тұрмын. Қырдан шөлдеп, әрі ыстықтап келіп едім. Апанның іші салқын, әрі түбінде тұп-тұнық суы бар екен,- депті. Мұны естіп ешкі: «Мен де салқындайын, әрі су ішейін», – деп, апанға секіріп түсіп кетіпті. Сонда қу түлкі секіріп, ешкінің үстіне мініп, мүйізіне табан тіреп, далаға секіріп шығып кетіпті. Осылай түлкі жөніне кете беріпті.  «Өтірікке алданба, басың бәлеге душар болар» деген сөз осыдан қалыпты.",https://balalaralemi.kz/article/6105/Tulki-men-eshki,2025-02-04
"Баяғыда бір жас аңшы тундра да аң аулап жүріп, бір топ көжегімен  қаперсіз жайылып жатқан қоянды көріпті де, бұқпантайлап қастарына жақындапты. Қоян аңшыны байқап қалып, «Қашыңдар, еріңдер соңымнан!» деп айқайлапты көжектеріне. Көжектері енесінің соңынан томпаңдай жөнеліпті. Аңшы қуып беріпті. Қуа-қуа енді жақындай бергенде алдында арындай ағып жатқан өзенді, қояндардың өзенге қарғып-қарғып түскенін көріпті. Ол жағаға жеткенше қояндар арғы бетке жүзіп өтіп, бір төбешіктің тасасына жасырыныпты. Жүгіре-жүгіре әбден титықтаған аңшы бір қойтасқа тізе бүгіп жылап жіберіпті. Ал кішкентай көжек төбенің басынан құлағын ғана қылтитып, аңшының көңілін басатын бір әнді шырқап қоя беріпті.
Емін-еркін қыдырдық,
Асыр салып жүгірдік.
Аңшы келіп қуғанда,
Өте шықтық судан да.
Бас алмай ашуын,
Отырсын-ай аңшының.
Ағын судан шошынып,
Жылағаны не сұмдық.
Әй-әй-әй. Әй-әй-әй. Әй-әй-әй.
Көжек осылай деп әндетіпті. Аңшының жебелерін қорамсағына салып, үйіне құр  қол қайтудан басқа амалы қалмапты. Ол қояндарға садағын көрсетіп, «Қараңдар, қараңдар да тұрыңдар, қу қояндар! Бұдан былай мені алдай алмайсыңдар»,- деп қаһар төгіпті.",https://balalaralemi.kz/article/6106/Anshi-qoyan,2025-02-04
"Ерте, ерте ертеде, ешкі жүні бөртеде, қырғауыл жүні қызылда, құйрық жүні ұзында бір қоян болыпты. Бір күні келе жатып, тасбақаны көріпті. Тасбақаға:-Оо, достым, қайда бара жатсың? – десе,- бүгін күн қандай тамаша? Серуендеуге шықтым. Өзіңмен кездесу бір ғанибет, кездесуімізді атап өтпедік пе? – депті тасбақа. Сөйтіп дереу нан жабатын таба тауып, ұннан қамыр жасап, нан пісірмекші болыпты. Екеуі пісіріп жатқанда қоянның ойына бір арам ой келіпті. «Бұл нанды қалай өзім жесем екен?»,- деп әрі ойланып, бері ойланып тасбақаға былай депті:- Тасбақа досым, былай істейміз бе? Мына табаны төбеден төменге қарай  зырғытып жіберейік. Кім бірінші жетсе, сол жесін нанды! – депті. Тасбақа оған келіскісі келмепті. Себебі қоянға еріп жете алмайтынын біліпті. Бірақ қоян дегенінен қайтпай тұрып алыпты. Осылайша тасбақа көнуге мәжбүр болыпты. Сол кезде оның ойына бір айла келіп, қоян басқа жаққа қарап тұрғанда, табаның ішінен нан жабыспасын деп сулап қойыпты. Қоян табаны төбеден зырғытып, өзі төменге қарай зулай жөнелгенде нанның табадан түсіп, ағашқа барып жабысып қалғанын көрмей қалыпты. Ал тасбақа болса, асықпай төменге түсіп, ағашқа жабысқан нанды алып жей бастапты. Әрең дегенде табаға жеткен қоян, ішін ашып қараса, нан жоқ? Не істерін білмей, төбеге қарай жүгіре жөнеліпті. Жүгіріп келе жатып, ұзақтан тасбақаның нанды жеп отырғанын көріпті. Амал қанша? Келісім бойынша нанды бірінші алған жеуі тиіс. Қарны ашқан ол жалбарына бастапты. Айналайын тасбақа, бір үзім наныңнан берші? – десе,  бір үзім, екі үзім дегенді білмеймін. Өзі шикі піссе де, дәмді екен, - деп барлығын жеп тауысып қойыпты. Қарнын сипап тұрып:-Ал қоян досым, бүгінгі тамақ өте дәмді болды. Үлкен рахмет! - деп үйіне  қарай жол тартыпты. Ал қоянның сілекейі шұбырып, қарны ашып, ағаштың бетінде қалған нан ұсақтарын кеміре бастайды. Міне, сол күннен бастап ағаш қабықтарын кеміруді қояндар ұнататын болыпты.",https://balalaralemi.kz/article/6109/Qoyan-men-tasbaqa,2025-02-04
"Бірде орманда аңдардың патшасы арыстан бәйге жариялапты. Ол бір қазан суды қайнаттырып:- Осы суды кім ішіп қойса, көп сыйлық берем, - деген шарт қойыпты. Көп сый-сияпаттан дәмеленіп, бақтарын сынап көргісі келген аңдар бірінен соң бірі келеді. Қанша өжеттенсе де, олардың қай- қайсысының да қайнап тұрған суды ішуге батылдары бармапты. Ең соңында ойнақтай басып қоян келеді. Ол қып-қызыл шоқта тұрған қазанды көтеріп алады да:- Суды ыстықтай ішуді жақсы көремін, - деп жан-жағына қарайды. - Ендеше, іше-ғой, - дейді аңдар аң-таң қалып. Аңдардың бәрі қоянның не істейтінін көздерімен көруге асығады. Қоян ұзыннан-ұзақ қаз-қатар тізіліп тұрған аңдарды жағалай жүріп: - Мінеки, достарым, мынау ыстық су. Көздеріңмен көріңдер, сенбестік  танытып жүрмеңдер, - деп бас-басына көрсетіп шығады. Қоян аңдарды басынан аяғына дейін аралап шығып, бәріне бірдей көрсетем дегенше қазандағы су суып қалады. Ал қулығын асырған тапқыр қоян суып қалған суды басына бір-ақ көтеріп, сіміріп салады. Таңданған аңдар ауыздарын ашып, көздерін жұмады. Тіпті олар қоянға қызыға қарай бастайды. Алданған аң патшасы арыстан қоянға көп сыйлықтар беріпті. - Міне, нағыз ер! – деп мақтапты. Сөйтіп, небір айлалы аңдардан асып түскен тапқыр қоян көп сыйлыққа ие болып, қуанышы қойнына сыймаған екен.",https://balalaralemi.kz/article/6110/Tapqyr-qoyan,2025-02-04
"Баяғыда бір жарлы болыпты, мінуге аты, ішуге асы болмапты, бала-шағасы көп болыпты. Мал дегенде маңдайына біткен жалғыз ғана қазы болыпты. «Аштық – атаң емес» деген, тесік тамақ шыдата ма, ақыр соңында сол қазды жемекші болып сойып, пісіреді. Бірақ оған салатын тұзы да, қосып жейтін наны да болмайды. Сонда жарлы тұрып әйеліне:
— Қатын, осы қазды тұзсыз, нансыз жегеннен де ханға апарып тартсам қайтеді? Сөйтіп, одан бірнеше күн тамақ қыларлық астық сұрасам қайтеді, – дейді. Қатыны:
— Мейлің, сүйтсең, сүйте ғой, – дейді. Жарлы ханға пісірген қазды алып келеді.
— Тақсыр хан, – дейді ол, – мынау сізге әкелген сыйлығым еді, аз да болса көптей көріп алыңыз, барымыз әзір, жоғымыз жай, – дейді жарлы.Хан: — Рақмет, сізге, рақмет! Ал енді, бұл қазыңды үй ішімізге бірдей етіп өзің бөліп бер! – дейді де жарлының қолына пышақ береді. Ханның ханымы, екі ұлы, екі қызы – не бәрі ханның өзімен алты жан екен. Сонда жарлы қаздың басын кесіп алып, ханның алдына қояды.
— Сіз үйдің басысыз, сондықтан сізге бас лайық, ал бас мойынсыз, хан ханымсыз болмайды, сондықтан сіздің ханымыңызға мойын – деп мойынды кесіп, ханымның алдына қояды. Екі аяғын кесіп екі баласына береді.
— Сендер атаның жолын қуып, ізін басасыңдар, сондықтан сендерге аяқ лайық, – дейді. Сонсон екі қанатын кесіп екі қызына береді.
— Сендер жат жұрттыққа жаратылғансыңдар, ертең бойжеткен соң ата-ананың қасында қалмай, құсқа ұқсап ұшып кетесіңдер, сондықтан сендерге қаздың қанатын беруге тура келеді. Ал жарлы-қонақ, кеудесі жарлыға қалмақ, – деп қаздың бар етін өзінің жанына қояды. Хан жарлының әділ бөлісіне таң қалып, қарқ-қарқ күліп, ырза болады. Өзін әбден сыйлап, тамаққа тойдырып, астық беріп үйіне қайтарады. Мұны бір мырза естіп, жарлы бір қаз апарып ханнан мұнша сыйлық алды, мен одан кеммін бе? – деп жарлының алғанына қызғаныш етеді. Сүйтеді де, ханға ол бірден бес қаз пісіріп әкеледі.
Хан: «Әкелгеніңізге рақмет, бірақ мұны алтауымызға тең қылып бөліп бер», – дейді. Мырза олай салып, былай салып көреді. Бірақ қаздарды тең бөліп бере алмайды. Сонсоң хан, баяғы жарлыны шақыртып алып: «Мына қаздарды сен бөл», – дейді. Жарлы, бір қазды алып хан мен ханымға береді де: «Сіздер үшеу болдыңыз», – дейді, енді бір қазды екі баласына беріп:
—«Сіздер де үшеу болдыңыз», – дейді. Тағы бір қазды екі қызына береді де:«Бұлар да үшеу болады, мына қалған екі қазбен мен де үшеу болдым», – дейді. Сонда хан: «Міне, әділ болсаң осындай бол! – Бізге де тегіс берді, өзін де ұмытқан жоқ», – депті. «Бере білген, бөле білер» деген мақал осыдан қалған екен. Хан жарлыға тағы да қазынасынан көп сыйлық беріп қайтарады, мырзаны қуып жібереді.",https://balalaralemi.kz/article/6183/Bere-bilgen--bole-biler,2025-02-04
"Сейпін деген хан болыпты. Ханның Мүбәрак дейтін уәзірі болыпты. Ханның уәзірі ханға айтыпты:
— Ханда 40 кісінің ақылы бар дейді, егерде сізде 40 кісінің ақылы бола тұрып, дау болса, жаңжал болса бізге неге жолдайсыз, өз бетіңізбен неге бітіріп жібермейсіз? Бізбен неге ақылдасасыз? – депті. Сонда хан айтыпты:
— Ханда 40 кісінің ақылы бар екендігі рас. Бірақ бір жерде Самыр деген шал бар, сол шалда 40 ханның ақылы бар. Сол шалды мұнда қонаққа шақырып кел, – депті хан уәзірге. Мүбәрак Самыр шалды қонаққа шақырып әкеліпті.
Хан шалдың тамағын беріп сыйлап отырады. Уәзір отырып: «Бұл жаман шалдың қандай қасиеті бар, мынау жеті руды билеген хан, ал анау шал – кедей»,- деп ішінен ойлап отырыпты. Хан шалға айтады: «Мен сізге таңертең бір құс жіберемін, сол құсымның екі жақ қанатын жұлып, тазалап жібергейсіз»,- депті. Уәзір не деген сөз екендігіне түсінбей қалыпты. Шал ханға айтыпты: «Хан, мен беске бірді қосып алтау қылып таңертеңнен кешке шейін алтын соққанда отыз екіге жеткізе алмай жүрмін-ау!» - депті. Уәзір тағы не деген сөз екендігіне түсінбей қалады. Шал кетеді. Үш күннен соң хан уәзіріне: «Шалға қонаққа барып кел», – депті. Уәзір келсе жаман үйі бар, үсті-басы күйе-күйе шал барын береді, кеңесіп отырады. Самыр шалға уәзір айтады: «Сізге менің бір сұрауым бар», – дейді. Шал «сұраңыз» дейді.
— Кеше сізге хан: «Таңертең бір құс жіберем, сол құсымның екі жақ қанатын жұлып тазалап жібер», – деп еді, сол не сөз?» – дейді. Шалдың сөзі: «Балам, мен кедей адаммын ғой, сонымен күн көріп отырайын, бір қалта алтын берсең, шешіп беремін ғой!» – депті. Уәзір бір қалта алтын беріпті. Уәзір «Тағы бір сұрауым бар» депті. Шал: «Сұра, балам», депті. «Сіз кеше ханға беске бірді қосып алтау қылып таңертеңнен кешке шейін алтын соққанда отыз екіге жеткізе алмай жүрмін-ау»
деген сөзіңізге түсінбей қалдым-ау», – депті. Шал: «Балам, мен кедей адаммын ғой, ақылыммен күн көріп отырған, бір қалта алтын берсең, шешіп беремін ғой!», – депті. Тағы бір қалта алтын беріпті. Сонда 40 ханның ақылы бар деген шалдың шешкені: «Балам, осы саусағым нешеу?» депті. Бесеу ғой! Соған бірді қосшы, нешеу болады?»
— Алты болады.
— Ендеше, таңертеңнен кешке шейін жұмыс істегенде тапқан-таянғаным ішіп-жеуіме жетпейді деген сөзім еді. Ал ханның «Таңертең бір құс жіберемін, сол құсымның екі жақ қанатын жұлып тазалап жібер» дегені ол мынау: — құс сен, екі қалтаңды тазалап сыпырдым ба? Енді жүре бер, – депті шал ханның уәзіріне. Сонда барып уәзір шалда 40 ханның ақылы бар екендігіне сенген екен.",https://balalaralemi.kz/article/6185/Uazir-men-shal,2025-02-04
"Ертеде түлкі, тасбақа және кене дос болыпты. Бір күні олар жерден бір уыс тары тауып алыпты. Үшеуі ақылдаса келе тарыны жерге егіп, көбейтіп алып, үшке бөліп аламыз деп шешеді. Түлкі бір жарды көріп:
- Мен осы жарды сүйеп тұрайын, құлап кетер – деп, жарды саялап жатып алады. Тасбақа жерді тырналап, тары егеді. Ал кене піскен егінді жиып алады. Олар көп тары алады. Олар түлкіні шақырады. Түлкі келіп, егінді көріп:
- Тарыны үшеуіміз бөліссек қаншадан тиеді? Аз мөлшерде шығатын шығар. ОДан да үшеуміз жарысып, кім озса егін соған бұйырсын, – деді. Мақұл деп үшеуі қатарласып, бір жерге келеді. «1,2,3» деп түлкі жүгіре бергенде, кене түлкінің аяғына жабысып кетеді. Түлкі барынша жүгіріп, мәреге бірінші боп жетеді. Сонда кене:
- Әй, мені басып өлтіресің бе?!, – деді.
Түлкі:
- Сен қашан жетіп алғансың? – деп сұрайды.
Кене:
- Сен бағана «1,2,3» дегенде-ақ мен келіп қалғанмын, – деп жауап береді. Екеуі дауласып жатқанда, ентігіп тасбақа келеді.
Тасбақа:
- Әй түлкі, мен бір пәле көріп келдім. Жаңа маған екі қара бүркіті және тазы иттері бар ат мінген екі адам келді. «Түлкі жолдасыңды тауып бер» деп мені қорқытты. Түлкі, мен сен туралы айтқан жоқпын. Енді олар маған сенбей, осы жаққа қарай келе жатыр, – дейді.
Түлкі: «мені айта көрмеңдер»,- деп жалынады. Түлкі:
- Мына тарыны екеуің тең бөліп алыңдар, мен сендерге ризамын. Аңшылар мені сұраса, «білмейміз, қайда кеткенін деңдер», – деп, түлкі қашып кетеді. Сөйтіп, тарыны тасбақа мен кене екеуі бөліп алыпты.","https://balalaralemi.kz/article/6187/Tulki,tasbaqa-zhane-kene",2025-02-04
"Жануарлардың ішіндегі ең ақылды құс. Дене тұрқы 9,5 см – 1 м. Қауырсындары ашық қанық (жасыл, оның қызыл және көк түстермен үйлесімі, кейде қара немесе сұр) түсті болады. Мойны қысқа, басы үлкен, тұмсығы мықты, қатты жемісті жара алады. Ең кішкентай тоқылдақ тәрізді тотылардың дене тұрқы 8 см, ең үлкен нағыз тотылардың дене тұрқы 1 метр. Жалпы ұрғашыларына қарағанда еркек тотылар ірі болады. Қасиеті: Адамдарға еліктеп сөйлей алады. Африканың сұр тотысы ретінде танылған жако тотысы ең зерек тоты болып табылады. Тотылар 1000-ға жуық сөздерді жаттай алады. Есте сақтау қабілеті жақсы дамыған. Адамнан естіген сөздердің мағынасын түсінбесе де қайталайды. Айрықша жақсы тырмаланушы құс. Алдыңғы саусақтарының жіліншіктері қысқа әрі мықты, аяғының 2, 3-саусақтары алға және 1, 4-саусақтары артқа қараған. Тырмаланып шыққанда тұмсықтарын да үшінші аяқ ретінде қолданады. Жылдам ұшады, араларында ұшпайтын түрлері да бар.  Мекендейтін жерлері: Жалпы тропикалық аймақтарда, табиғи жаңбырлы орманды жерлерде мекендейді. Ұяларымызды ағаш қуысына, жартастардың жарықтарына салады. Тотытәрізділер қолға тез үйренеді, сондықтан оларды көп жағдайда экзотикалық құс ретінде үйде, торда ұстайды.  Өмір жасы:Ұзақ ғұмырға ие тотықұстардың өмірі кейде 50-60 жылға, кейде 100 жасқа да созылады. Қолда өсіргенде 50, кейде 80 жылдай өмір сүреді. Қорегі: Бүршік, гүл, жеміс және дәндермен қоректенеді. Етпен қоректенетін бірнеше тотылар да бар. Аяқтарын қол сияқты еркін қозғалтып, қатты жаңғақтарды аяғымен мықтап ұстап тұмсығымен жарады. Тотықұстар жойылып барады. Әлемде тотықұстардың 350-ден аса түрі кездеседі. Бірақ қазіргі таңда олардың үштен бірі жоғалу қаупінде тұр.
 ҚЫЗЫҚТЫ МӘЛІМЕТТЕР « Ең көп таралған үй тоты құсы – бұйра тоты құс пен корелла. « Кеа — қойларға шабуыл жасайтын жыртқыш тотықұс. « Австралияда тотықұстарға арналған арнайы мектеп бар. Онда құстарды сөйлеуге үйретеді. « Тотықұстар арасындағы әлемдегі ең үлкен тұмсық иесі – қара какаду. Тұмсығының ұзындығы – 10 сантиметр. «Какаду» сөзі ""какатуа"" деген малай тілінен енген. ""Какатуа""- ""тістеуік"" деген мағынаны білдіреді. « Америкада Бейби есімді тотықұс полиция қызметкеріне көмек көрсеткен. Белгілі бір бизнесменннің пәтеріне басып кіріп, тонап кеткен кезде оқиға орнында болған тотықұс полиция қызметкерлерінің көзінше ұрлықшы қылмыскерлердің бірінің есімін атап берген.",https://balalaralemi.kz/article/6188/Soilei-alatyn-qus,2025-02-04
"Бір әйел далаға егін ора келіп, құмыраны сүтімен шөптің арасына тығып қояды. Бұны түлкі көрді де, жасырынып келіп, құмыраның ішіне басын тығып, сүтті ішіп қояды. Енді түлкі құмырадан басын шығара алмай әлек болады.     Түлкі:    - Әу, құмыра! Біраз ойнадың, жетер, жібер менің басымды?- дейді.   Қалай жұлқынса да басын шығара алмайды. Түлкі ашуланып:   - Қап, бәлем, тұра тұр, жақсылықпен қаламасаң, сені суға батырамын, – деп жүгіріп келіп, өзін өзенге лақтырып, құмырамен бірге өзі де суға батып кетңпті.   Ертегіден алатын сабағымыз: Балалар! Ешқашан біреудің затына тиіспеуіміз керек. Қолдансақ та иесінің рұқсатын алып, қолдануымыз керек. Ұрлық жасау жақсылыққа апармайды. Көріп тұрғандарыңдай, ұрлық түбі - қорлық.",https://balalaralemi.kz/article/771/Tulki-men-Qumyra,2025-02-04
"Жер бетін қалың қар басқан қыс мезгілі болатын. Терезенің алдында ханшайым кесте тігіп отырады. Ғажайып қиялға бөленіп отырып байқаусызда қолына ине кіргізіп алады. Кестенің үстіне үш тамшы қан тамып кетеді.   Сонда ол: «Шіркін, бет-жүзі мына қар сияқты аппақ, бетінің ұшы мына қан сияқты алқызыл, шашы мына терезенің жақтауларындай қап-қара бір қызым болса ғой!» - деп ойлайды.     Көп уақыт өтпей ханшайым жүкті болып, өмірге қыз әкеледі. Ол қыз қардай аппақ, бетінің ұшы қан сияқты алқызыл, шашы қап-қара болады. Оған Ақшақар деген ат қояды. Алайда ханшайым бірнеше сағаттан кейін қайтыс болып кетеді. Бір жыл өткен соң патша басқа әйелге үйленеді. Жаңа ханшайым өте сұлу, тәкаппар болады. Ешкімнің сұлулығы өзінен асып кеткенін қаламайды. Өзінің бір сиқырлы айнасы болады. Күнде сол айнаға қарап, сағаттар бойы өзіне тамсанып, одан:- Айна, айна, айтшы айна!- Менен асқан сұлу бар ма? – деп сұрайды.      Сонда айна оған:- Бұл дүниеде сізден асқан сұлу жоқ, – деп жауап береді.Ақшақар он төрт жасқа келгенде, айнасы:- Ханшайымым, сіз сұлусыз. Бірақ Ақшақар сізден де асқан сұлу, – деп жауап береді.     Мұны естіп ызадан жарылардай болған ханшайым, қызғаныштан жүрегі қарс айырылып, күндіз күлкіден, түнде ұйқыдан қалады. Амалы таусылған ханшайым Ақшақардың көзін құртуды ойлап, сарайына аңшылардың біреуін шақыртып:- Мына қызды орманға апарып, өлтір. Өлтіргеніңнің дәлелі ретінде маған оның жүрегі мен өкпе-бауырын алып кел, – деп тапсырма береді.     Аңшы Ақшақарды орманға әкеліп, өлтірмекші болып пышағын шығарады. Бірақ Ақшақардың жылағанын көріп, оны өлімге қимайды. Ақшақарды жібере салып, көзінен ғайып болғанда, «Оны өлтіруге дәтім бармайды. Түн жамылғанда бір аю немесе қасқыр жеп кетер»,- деп келе жатқанда алдынан бір қабан шығады. Қабанды өлтіріп, жүрегі мен өкпе- бауырын кесіп алып, ханшайымға апарып береді.     Байғұс қыз қалың орманда жалғыз қалады. Кеш батып, қас қарайғанда таудан асып келе жатып, кіп-кішкентай үйшікке кезігеді. Есігін ұрса, ешкім ашпайды. Бел буып, не де болса ішке кіреді.Үйшіктің ішінде ұзын үстелдің айналасында жеті кішкентай орындық, азықтарға толы жеті кішкентай табақ, қабырғаның бойымен тұрған жеті кереуетті көреді. Әрі күтіп, бері күтіп, ешкім келмеген соң, қарны ашып, шаршаған қыз әрбір табақтан бір-бір қасық тамақтан жеп, жетінші кереуетке жатып ұйықтап кетеді. Біраз уақыт өткен соң үй иелері де келеді. Олар таудың ішінде қазба байлықтар қазатын жеті гном екен. Ақшақарды көріп «Қандай сұлу қыз!»,- деседі. Таң атып, Ақшақар ұйқысынан оянады. Қасындағы кішкентай адамдарды көріп қорқып кетеді. Біраз уақыт өткен соң оларға үйреніп, олардан жамандық келмейтінін, жақсы адамдар екендігіне көзі жетеді. Гномдар Ақшақарға үйлерінде тұруға рұқсат береді. Олар жұмысқа кетіп бара жатып:- Есікті ешкімге ашушы болма! Егер өгей шешең біліп қойса, сені өлтіруге тырысып жүрмесін! – дейді. Бір күні ханшайым айнасына қарап сұраса:- Ханшайымым, сіз сұлусыз. Бірақ таулардың ар жағында гномдардың кішкентай үйіндегі Ақшақар сізден де сұлу, – деп жауап береді.    Мұны естісімен ашуға булығып, сол сәттен бастап қызды тауып алуды ойластырады. Саудагер кемпір болып киініп, қолына лента толы кәрзеңке алып, орманға келеді.     Гномдардың үйіне жеткенде: «Ленталарым бар, әдемі ленталар»,- деп дауыстап есік қағады. Кім екен деп терезеге қараған Ақшақар ленталарды көріп, көзі қызығып кетеді. «Ешқандай зияны тимес»,- деп есікті ашады.- Сұлуым, саған осы лента ұнайды ма? - деп саудагер лентаны Ақшақардың мойнына байлап бермекші болады. Ақшақар есінен танып құлап кеткенше лентаны барынша тартып байлайды.     Кешке таман гномдар келеді. Ақшақардың еденде сұлық жатқанын көріп, дереу мойнындағы лентаны үзіп, Ақшақарды аман алып қалады.    Ертесіне ханшайым айнаның алдына келіп отырады. Айнадан Ақшақардың тірі екенін естіп, қатты ашуланып, зұлымдығын жүзеге асыру үшін тауға қарай жөнеледі. Бұл жолы:- Тарақтарым бар, керемет тарақтарым, – деп гномдардың үйінің есігін қағады. Ақшақар кәрі әйелдің қолындағы тарақты көріп, өзіне жасалған қастандықтарды ұмытып, есігін аша салады.- Шаштарың қандай әдемі, кел, шашыңды тарап берейін,- деп саудагер мақтауын асыра түседі. Бірақ тарақ улы болады. Тарақ тиген бойда қыз есінен танып, құлап түседі. Кешке келген гномдар улы тарақты шашынан ажыратып алғанда, Ақшақар қайта есін жинайды. Осылайша үшінші рет аман қалады.     Ертесіне ханшайым айнаның алдына келіп отырса, Ақшақардың тірі екенін естіп, қатты ашуға булығады. Бұл жолы қызыл алманың жартысын өте улы затпен улайды. Қайыршы кемпірдің киімін киіп, жолға шығады. «Сұлу қызыма алма берейін»,- деп терезеден қараған Ақшақарға:- Қаласаң терезеден берейін, есігіңді ашпасаң да болады. Әлде менен күманданып тұрсың ба?,- дейді қайыршы. Ақшақардың ойланып тұрғанын көріп, өзі алманың уланбаған жерін тістеп:- Ала ғой, қандай тәтті алма,- деп қызға қолын созады. Қыздың алманы тістегені сол еді, жерге құлап түседі. Залым ханшайым терезеден ішке үңіліп, қыздың қимылсыз жатқанын көріп, «Ақыры сенен құтылдым»,- деп қуанып, сақ-сақ күліп кетеді.    Ертесіне айнадан дүниедегі ең сұлу кім? деп сұрайды:- Сізсіз, ханшайымым,- деген жауап алады.- Бұл жолы гномдардың ешқайсысы Ақшақарды оята алмайды. Арадан үш күн өткен соң, үміттерін үзеді. Сұлу қыз тәтті ұйқыға еніп кеткендей жатады. Гномдар оны жерге көмуге қимай, үнемі көріп тұру үшін шыныдан табыт жасап, табытты таудың шыңына апарып қояды. Бір күні гномдарға ханзада қонақтап келеді. Сол жерден өтіп бара жатып, шыны табыттағы Ақшақарды көріп ғашық болады. «Табытты маған беріңдер»,- деп гномдарға жалынады. Гномдар жігітті аяп, табытты алуына рұқсат етеді. Ханзада нөкерлеріне табытты көтертіп, сарайына жол тартып келе жатқанда, нөкерлерінің біреуі жерде жатқан тасқа шалынып құлап түседі. Сол кезде табыт шайқалып кетіп, қыздың тамағына кептеліп қалған алма ұшып шығады. Ақшақар қайта оянып, көзін ашса, көз алдында сүйкімді ханзаданы көреді. Оған сол мезетте ғашық болады. Бірнеше аптадан кейін некелесіп, дүркіретіп тойын жасайды. Тойға шақырғандардың ішінде Ақшақардың өгей шешесі де болады. Өгей шешесі сарайдың залына кіре бергенде Ақшақарды бірден танып қояды. Бірақ бұл жолы ештеңе жасай алмайды. Өйткені ханзаданың нөкерлері ханшайымды дереу ұстап алады. Ханзада оны енді қастандық жасай алмайтындай алыс бір өлкеге жер аударып жібереді. Сол күннен бастап Ақшақар мен ханзада бақытты ұзақ өмір сүріпті.",https://balalaralemi.kz/article/875/Aqshaqar-zhane-zheti-gnom,2025-02-04
"Ертеде бір мүйізсіз лақ болыпты. Оның барлық отбасы мүшелері мүйіздермен болған. Бұл айырмашылығын көріп, кішкентай лақ соған өте қапаланған. Сол жағдайды түзету үшін, лақ өзіне жаңа мүйізді іздеуге шығып, орманға қарай қашады. Орманға келгенде кішкентай лақ көп ағаштардың бұтақтарын көріп, «Қалай олар үлкен мүйіздерге ұқсайды, мен жинап, олардан өзіме мүйіз жасайын» деп ойлайды.Екі күн бойы лақ мүйіз жасап, үйіне оралады. Ол ата-анасына мақтанып:- Менде ең үлкен және әдемі мүйіз бар! – деп мақтанады. Ата-анасы оған үндемейді.  Бір ай өтеді. Өкінішке орай, бұтақтар құрғап қалып, түсе бастайды. Оны көріп, лақтың көңілі қайтадан бұзылады. Сонда Ешкі-ана:- Лағым-ау, сен неге өз-өзінді алдап жүрсің? - деп сұрайды. - Өйткені сіздердің барлықтарыңызда мүйіз бар, ал менде жоқ. Мен де мүйізді болғым келеді! Неге менде мүйіз жоқ?- деп өксіп жылап, анасынан сұрайды. Анасы:- Себебі сен әлі кішкентайсың! Үлкейгенде сенің мүйіздерін өседі, - деп жауап береді Ешкі-ана.    Бес-алты ай өтеді. Көктем келгенде лақтың мүйізі өседі. Соған лақ текеге оралып:- Анашым, анашым, менде мүйіз өсті!-деп, қуанып айқайлайды.    Сонда лақ ешқашан мақтанбау және өтірік айтпау керек екенін түсінеді.",https://balalaralemi.kz/article/897/Laqtyn-muiizi,2025-02-04
"Баяғы заманда бір патша өмір сүріпті. Ол өзін әлемдегі ең ақылды, ең білгір адам деп санаған екен. Бірде патша өзінің әскерін ертіп аң аулауға шығады. Және шабармандарын жан-жақтағы құмырсқаларға, кішкентай жәндіктерге хабар айттыру үшін тездетіп жолға шығарады. Патша: “Барлық құмырсқаларға, құрттарға және басқа да кішкентай ақымақ мақлұқтарға «Он күн бойы індеріңнен шықпаңдар» деп ескертіңдер. Егер айтқанды тыңдамаса, онда менің атты әскерім оларды таптап өтеді” деген бұйрығын айтады. Барлық жәндіктер мен құрттар қатты қорқып індеріне тығылып, шықпай қалады. Тек құмырсқалар ғана патшаны өздерінің ауылдарында қарсы алмақ болып, індерінде тығылып отырмайды.Уақыты келіп, патша өзінің әскерімен келе жатса, жолдарында жыбырлап жүрген құмырсқаларды көреді.— “Мен бұлардың барлығына ескертпеп пе едім?! Менің айтқанымды тыңдамай сыртта жүргендері қалай?” деп сұрайды.    Патшаның жанындағы қызметшілері абдырап, абыржып қалады. Біраз жер барып, патша өзінің нөкерлеріне “Құмырсқалардың патшасын алдыма алып келіңдер!” деп бұйырады. Құмырсқаның патшасы патшаның алдына келгенде патша:— “Неге менің айтқаныма құлақ аспай, жолда қырсығып тұрып алдыңдар?” деп сұрайды.— “О, тақсыр! Біз сізді ауылымызға шақырып, қонақ етпекші едік”- деп құмырсқаның патшасы жауап береді.    Патша бұл жауапты естігенде мысқылдап күледі де:— Әй, ақымақтар-ай! Ойлаңдаршы. Біз сендердің ауылдарыңа қонақ болдық делік. Сонда сендер бізді қалай тамақтандырмақсыңдар, қалай шөлімізді қандырмақсыңдар? Біздің әскеріміз бен аттарымыз көп. Ол жайлы ойландыңдар ма?— “Ол жағына алаңдамаңыздар. Біз бәріміз жұмыла еңбек етсек, тауды да қопарып жіберуімізге болады”- дейді құмырсқаның патшасы.— “Егер сендер ақылға қонымды сөз айтсаңдар, мен сенер едім. Бірақ сен бос сөзді айтып тұрсың” дейді киіздің үстінде жайғасқан патша.— О, тақсыр! Сарбаздарыңызға аттан түсуді бұйырыңыз. Мен сіздерді өз үйімде қонақ қылып күтпесем, несіне құмырсқалардың патшасы болып жүрмін?!    Бұл сөзге таңданған патша күліп жібереді.— “Жарайды. Біз барамыз сендерге” - деп, аттағы сарбаздарына тездетуді бұйырады.   Сонымен патша мен оның әскері құмырсқалардың арнайы тігілген шатырына келеді. Аттарды ат байлайтын орынға байлайды. Құмырсқалардың патшасы өзінің маңындағы құмырсқаларға нанның қиқымын, бір шөптің қиқымын және судың тамшысын әкелуді бұйырады. Бұйрықты тыңдаған құмырсқалар жан-жаққа кетіп, біраз уақыттан соң тапсырылған нан ұнтағын, судың тамшысын және аттарға арналған шөптің қиқымын алып келе бастайды. Содан біраз уақыт өткенде шатырдың алдында наннан тау жасалады, шөптен мая жасалады ал шұңқырға су толтырылып, патша мен оның әскері және аттары тойғандарынша тамақтанып, шөлдері қанғанша судан ішеді.    Құмырсқалардың әрекетіне таң қалған патша өзін олардың алдында төмен сезінеді де, құмырсқаның патшасына сөзбен тиісуге тырысады. Патша:— Әй, құмырсқалардың патшасы, сенің басың неге қазандай үлкен?— Тақсыр, мүмкін ақылымның көп болғандығынан болар.— Ал белің неге үзілейін деп тұр? деген патшаның сұрағына құмырсқалардың патшасы ақылдылығымен:— “Әрбір қиын еңбектің алдында белімізді буып алып, содан соң кірісеміз, тақсыр. Міне, бүгін сіздерге қалай еңбек ететіндігімізді көрсеттік” - деп жауап қатады.Құмырсқаның жауабына аузы ашылып қалған патша енді не сұрарын білмей абыржып тұрғанда уәзірі құлағына келіп сыбырлайды:— Патша ием, сіздің ақылыңыз дариядай кең. Қалайша сөз таппай қысылып қалдыңыз? деп әдейі сұрайды. Сонда патша көзін төмен қаратып:— “Даналық сөз тек қана ақымақтарды ғана масқаралайды. Мен доғардым.” деп, атына міне жөнеледі. Бара жатқан аңшылығы іске аспай қалады. Өйткені масқара халге түскен патша әскерін ертіп еліне қарай шаба жөнеледі.    Міне, осылайша өзін ең ақылды санаған ақымақтың беті ашылып, ұятсыздығы мен ақымақтығы әшкере болады. “Ақыл жаста емес, баста”, – деп тегін айтылмаған.",https://balalaralemi.kz/article/915/Patsha-men-qumyrsqa,2025-02-04
"Баяғы  өткен  заманда  бір  гүл  өмір сүріпті. Гүлдің  басқа  достары  болмапты. Бір  күні  күн  бұлттанып, жаңбыр  жауа  бастайды. Гүл  жаңбырдан  қаша алмайды. Жаңбыр  жауып, басылған соң, күн  қайта  ашылады. Кейін гүлдің  көңілі  көтеріліп, қуанады. Ол әр-түрлі  қимыл  жасап  билейді. Бір кезде  оның  басындағы  тұқымы  жерге  себіледі. Гүл  оны  байқамайды. Гүл  тағы  да  менің  достарым  жоқ, деп мұңайып жылай  бастайды. Қарап  тұрған  күннің  көзі  жабылып, тағы да  жаңбыр  жауады. Жаңбырдан  соң, гүл  жан-жағына  қараса кішкентай-кішкентай  гүлдердің  шыға  бастағанын көреді. Гүл: «Енді  менің  достарым  көбейді, алақай» - деп  қуанады. Содан  бері  әр-түрлі гүлдер  жерге  шыға  бастапты.
Жолдаған: Жоламанқызы  Маржан 8 жасҚызылорда  облысыЖалағаш  ауданыЖаңадария  ауылы",https://balalaralemi.kz/article/928/Gul,2025-02-04